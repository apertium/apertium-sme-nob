Logi šuogŋa gilvalit dál šaddat áiggiid čađa buoremus sámi šuokŋan. Lávlla mii hui aiddo lea ilbman ja šuokŋa mii ii leat oba almmuhuvvon ge CD-bokte, leaba mielde gilvvus. ¶
Gollerumbu lea ođđa organisašuvdna mii dáhttu geiget jahkásaš sámi musihkkabálkkašumi maid bokte áigot gudnejahttit, čalmmustahttit ja ovddidit sámi kultuvrra ja musihka olles sámis. ¶
GULDAL: Anne Toril Balto ja Jan Roger Østby ¶
Dan olis lágiduvvo dán jagi gilvu gos ohcet áiggiid čađa sámiid buoremsus šuogŋa-. Olbmot leat sáhttán árvalit šuoŋaid maid searvvis sierra fágajoavku lea válljen logi loahppagilvaleaddji. ¶
Dáid searvvis lea omd. Áillohaš, Mari Boine, Orbina, Deatnogátte nuorat, mutho maiddái áibbas varas šuognat. Nugo omd. Ann Amri Andersen Ándagassii mii álmmehuvvi easkka dán jagi, ja dasto Duolva Nuorttar joavkku šuokŋa "niehku" mii ii leat oba almmuhuvvon ge CD:as. ¶
NRK Sámi Radio lea mielde ohcame áiggiid čađa buoremus sámi šuogna. prošeaktaredaktevra Jan Roger øsbtŧ mielas ii leat gilvu eahpeduođalaš vaikko vel varas ja ođđa šuogat sáhtte válljejuvvot áiggiid čađa sámi šuokŋan. ¶
Statistihkalaš guovddášdoaimmahaga áigodat logut čájehit ahte skábmamanus ledje 130.000 olbmo barggu haga Norggas. Dát dahká 4,7 proseantta bargoveagas, ja váikkus lea ahte bargoveahka lea njiedjan 0.1 proseantačuoggá . ¶
Finnmárkku sáivaguollebivdu addá gálvojođu 136 millijovnna kruvnnu jahkái. Dá lea juoga maid Norgga luonddudutkan instituhtta NINA lea gávnnahan guorahallamis maid lea dahkan Finnmárkkuopmodaga ovddas. Leat Finnmárkku guollebivdit ja guolleturisttat geat vuvdet golbma njealjádasoasi dán gálvojođus. ¶
- Sámi beaivválaš áviisa ásahuvvo dál 15 jagi menddo maŋŋit, lohká ovddeš sámedikkeáirras John Henrik Eira. ¶
Eira ii jáhke ođđa sámegiel beaiveáviissa lihkostuvvat, go ásahit dan 15 jagi menddo maŋŋit. ¶
Son lei ieš árvalan dalle ásahit davviriikalaš sámegiel áviissa, muhto dan evttohusa ii čuovvolan oktage. ¶
GULDAL: Menddo maŋŋit ¶
Mannan vahkus almmuhedje Min Áiggi ja Ášu áviissaid stivrrat ahte áigot ovttastahttit áviissaid ja ásahit ovtta sámegiel beaiveáviissa, boahttejagi rájes jo. ¶
- Dalle 15 jagi áigi ii lean dáhtamáilbmi nu čalbmáičuohcci váikkuheaddji servodagas go dál. Otne lea nu ahte eanaš nuorat leat guođđán báberaviissaid, ja eai dušše nuorat muhto vuorrasat olbmot maid leat guođđán áviisalohkama. ¶
Mun ieš lean maid heaitán goappašiid dán guokte áviissa doallamis, lohká Eira. ¶
Min Áiggi stivrrajođiheaddji Magne Svineng, ii ádde Eira moaitagiid, ja lohká áviissaid dál gávnnahan rivttes áigin ovttastahttit doaimmaid. ¶
Son maid jáhkká stuorra vejolašvuođa lasihit lohkkiid logu, go suomabeale Sámis ja erenoamážit Tromssas leat vejolašvuođat. ¶
Sápmi ¶
It go beassan ohppui masa ledjet ohcan vai vajálduhttet go ohcat oahpposaji ovdal cuoŋománu 15. beaivve? Dál sáhtát fas ohcat oahpposaji go leat ain 1580 rabas oahpposaji. ¶
Odne ožžot sii geat leat ohcan oahpposaji čakčii, vástádusa guđe ohppui leat beassan. ¶
Muhto jus don leat sin gaskkas gii ii leat beassan ohppui masa ledjet háliidan dahje leat vajálduhtten ohcat oahpposaji cuoŋománu 15 beaivvi rádjái, de lea dus ain vejolašvuohta ohcat oahpposaji odne. Odne oainnat almmuhuvvoje sajit mat eai leat vel devdon. ¶
Samordna opptak lea odne álmmuhan 1580 liige oahpposaji iešguđet báikkiin. ¶
Earret eará leat Sámi allaskuvllas maid rabas oahpposajit bacheloroahpuin, nu mot boazodoallooahpus, sámi mánáidgárdeoahpaheaddjioahpus ja sámegiela ja sámi girjjálašvuođaoahpus. ¶
– Viimmat lea muhtun guhte berošta das maid mii guolásteddjiid álelassii leat čuožžuhan, namalassii ahte luossabiebmanrusttegat bilidit bivdosajiid, vástida guolásteaddji Stein Mauseth. ¶
Gilivuona guolásteaddji mielas lea buorre go politiijat dál gártet guorahallat ahte rihkkot go luossabiebmanrusttegat birasgáhttenlága. ¶
– Mii doaivut politiijaid váldit duođas váidaga, vástida Gilivuona guolásteaddji Stein Mauseth. ¶
Norgga Birasgáhttenlihttu dat lea váidán 17 luossabiebmanrusttega politiijaide dan geažil go oaivvildit rusttegiid nuoskkidit mearrabodni. ¶
SalMar Øst guollebiebmanrusttet Dáibárasvuonas (Mårøyfjorden) Davvesiidda gielddas, Nuorta-Finnmárkkus, lea áidna Finnmárkku guollebiebmanrusttet mii lea váidojuvvon. ¶
Norgga Birasgáhttenlihttu lea geasi rájes johtán miehtá Norgga «Miljødronningen» nammasaš fatnasiin, ja govven mearrabotni 40 luossabiebmanrusttega vuolde. ¶
– Filbmema bokte mii leat oaidnán mo duohtavuohta duođai lea, oaivvilda Davvesiidda Birasgáhttenlihtu jođiheaddji, Terje Pettersen. ¶
Su mielas lea surgadis dilli go Birasgáhttensearvi lea ferten bargat dan barggu maid sin mielas eiseválddit livčče galgan dahkat. ¶
Norgga Birasgáhttenlihttu čuoččuha váidojuvvon guollebiebmanrusttegiid vuolde lea nu ollu mohti - biebmoluossaborramušaid ja - baikkaid geažil, ahte dat hávkada mearrabotni. ¶
Guolásteaddji Stein Mauseth guhte eallin agi lea bivdán dan guovllus, ii hirpmástuva jus dat leš duohta maid Birasgáhttenlihttu čuoččuha. ¶
– Mis leat olu ovdamearkkat, maiddái Dáibárasvuonas, mat čájehit ahte guolit buorre bivdosajiin, leat jávkan maŋŋá go leat ásahan guollebiebmanrusttegiid dohko, lohká Mauseth. ¶
SalMar Øst gollebiebmanrusttega hoavda, Ronald Wærnes, ii hálit kommenteret Birasgáhttenlihtu váidaga. ¶
– Mii rehkenastet politijaid gieđahallat váidaga albmaláhkái, Wærnes vástida. ¶
Iige son jáhke politiijaid gávdnat makkárge láhkarihkkumiid. ¶
– Mii han álelassii oskkáldasat čuovvut eiseválddiid gáibádusaid, vástida Wærnes. Seammás muittuha ahte eiseválddit leat dohkkehan sin rusttega nu movt dat lea dál. ¶
FeFo ohce juovlamánus golbma ođđa bargiid sin kantuvrraide Leavnnjas, Álttás ja Čáhcesullui. Dáid ámmáhiidda leat 158 ohcii. Eanemus beakkán ámmát lei meahccebearráigeahččirámmáhii. Dása ledje olles 87 ohcii. Dát boahta ovdan FeFo preassadieđáhusas . ¶
Dušše 1,6 proseantta Norgga stáhta bargoveagas barget Finnmárkkus. Dat boahtá ovdan maŋŋá go Dagens Næringsliv lea kárten buot stáhtalaš bargiid, maŋŋá go ráđđehus lea mearridan ásahit 630 virggi olggobeallái Oslo. Statistihka dieđuid mielde čájehit logut ahte Osloi lassánit jagis sullii duhát ođđa stáhtabargi. Oslos leat dál lagabui 47.000 stáhtabargi. ¶
Sampmi ¶
Ealga gal sáhttá gahččat vaikko smávvamánná leažžá ge fárus. ¶
Anne Risten Gaino Sara (28) lei ieš 6 mánnosaš go eatnis mielde lei vuohččan ealgabivddus. Dan rájes lea áŋgiris ealgabivdi leamaš. ¶
– Mu eadni válddii mu vuohččan mielde ealgabivdui go ledjen 6 mánnosaš, muitala son. ¶
Dál oažžu su nieiddaš seammá mánnávuođa vásáhusaid, go ealgabivdu álggii mannan vahkku, de lei su 5-mánnosaš nieiddaš fárus. ¶
– Munnje goit lei hui dehálaš, in eahpidan galgá go mánná mielde ealgabivdui. ¶
Čakčamánu vuorddašit olu bivdit, go besset meahcástallat ja olbmáiguin beassá leahkit fárrolaga luonddus. ¶
Anne Ristenii lea dehálaš ahte su mánná maiddái oahpásmuva dása. ¶
– Mun háliidan ahte mu mánná maiddái galgá oahppat ealgabivddu ja sávvamis son maid joatká dainna go son stuorru. ¶
Mo manná meahcis go unna mánáš lea mielde? ¶
– Dat gal lea eambbo hástalus vuolgit bivdui, muhto dat manná bures. It sáhte lihka guhká bivdit, čilge Anne Risten. ¶
– Mun jahkán ahte lean čájehan dán vahkkoloahpa ahte manná bures mánáin bivddus, ealga gal gahččá dan dihte ge. ¶
Ii leat veadjemeahttun njeaidit ealgga, vaikko smávvamánáš lea salas ealgabivddus, dasa lea Anne Risten ovdamearkan. Vuosttaš ealgga njeiddii bivddu álggus. ¶
– Dat lei máilmmi somá, eat lean háhppehan bivdit eará go moadde diimmu. Dat lei buorre bivdobeaivi. ¶
Sámediggi ferte gozihit ahte eai gártta beare olu luossabiebmanrusttegat sámi guovlluide, dál go lea jurdda addit 50 ođđa konsešuvnna, lohká Sámedikki várrepresideanta. ¶
Lea sáhka ásahit 50 ođđa luossabiebmanrusttega Davvi-Norgii. ¶
– Dát lea sihke buorre ja bahá sámi guovlluide, jáhkká Sámedikki várrepresideanta, Marianne Balto. ¶
Balto lohká ahte dat mii lea erenoamáš váidalahtti dás, lea go báikkálaš olbmot eai nagot ásahit dáid rusttegiid. ¶
GULDAL: 50 ođđa luossabiebmankonsešuvnna ¶
– Jos eai divoš geainnu farggamusat de soaitá muhtin vel duššat dien geainnus, ballá Kárášjohkalaš Erik Olsen, gean bargun lea biilagádjun. ¶
Olsen lea gaikon biillaid eret obbasis juo máŋgalot jagi. ¶
Muhto ii goassege ovdal leat vásihan ahte badjel vihtaloht biilla ja gávcci trailára leat vuodján badjel luotta ovtta dálvvis Kárášjoga ja Gievdneguoikka gaskkas ¶
GULDAL:Heajos Riikkageaidnu 92 ¶
Mannan vahkku ođđasiin láite geavaheaddjit geainnu go dát lea beare heittot ja baski johtolaga hivvodaga ektui. ¶
Dál lea Kárášjoga sátnejođiheaddji bargagoahtán áššiin, ja lea sádden reivve njunuš politihkáriidda Norggas mas son gáibida ahte geaidnu buoriduvvo ¶
Rasmus Utsi ii áigun diktit tuiskalaččaid evakueret su báhtarii várrái, ja das maŋŋá son čorgii miinnaid Norgga suodjalusa ovddas. Dál son gudnejáhttui veahki ovddas. ¶
72 jagi maŋŋá nuppi máilmmisoađi oaččui 91 jahkásaš Rasmus Utsi Norgga ráđđehusa muitomedálja su veahkkáivuođa ovddas mannan máilmmisoađis. ¶
Lei Porsáŋggu sátnejođiheaddji Aina Borch gii geigii Rasmusii medálja Porsáŋggu ráđđeviesus. Dát lei stuorra vásáhus mii čuozai Utsi dovdduide. ¶
Medállja lea maiddái mávssolaš olles su bearrašii. ¶
Nilut Piera, Per Nilsen Gaup, gii barggai ovttas Rasmus Utsiin mannan máilmmisoađis, gearggai jápmit ovdalgo oaččui ráđđehusa muitomedálja. ¶
Soai huksiiga buvrriid ja njuovaiga bohccuid nu ahte olbmuin lei birgenláhki 1945` dálvvi váris Bissojoga bealde Porsáŋggus. Dás lea sáhka olbmuid birra geat vuostálaste evakuerejuvvot máttás nugo duiskalaččat ledje mearridan. ¶
Sii baicce báhtaredje meahccái gos gárte buoremus láhkai birget buolaš dálvvi čađa gitta miessemánnui 1945 go olbmot Norggas fas besse vásihit friddjavuođa. ¶
Maŋŋá dán dáhpáhusa Bissojogas soai rasttildeigga duoddara gitta go olliiga Ruostefielbmái Deanus. Dasto soai manaiga Čáhcesullui gos oaččuiga soahtebiktasiid ja álggiiga čorget miinnaid. ¶
Rasmus ja su eamida Anna nieida, Biret Elle Utsi, muitala ahte soahtehistorjját leat su mánnávuođa máidnasat. Go áhčči muitalii iežas soahtevásáhusaid birra de mánát čohkkájedje dego gintalat ja guldaledje dárkilit maid muitalii. ¶
– Dál go áhčči lea ožžon medállja de šaddet dát máidnasat duohtan, lohká Biret Elle. ¶
Girječálli Roger Albrigtsen lea čállán girjji «Krigens vitner – Finnmark-skjebner 1940-1945» ja dan bokte lea Rasmus Utsi ožžon medálja su veahkkáivuođa ovddas mannan máilmmisoađis. Rasmus lei maid mielde veahkeheamen soahtefáŋggaid geat ledje duiskalaččaid hálddus Kárášjogas. ¶
Háliidatgo diehtit mii avvi (boagán) lea ungáragillii, ja 10 eará suoma-ugralaš gillii? Finat de dáppe: Suoma-ugralaš gielat ¶
Ođđa ungáralaš neahttasiiddus Madártávlatból dahjege A bird’s eye view: Interactive material about the Finno-Ugric family, leat pedagogalaš vuođđodieđut suoma-ugralaš giellagotti birra. Doppe sáhttá sihke lohkat ja guldalit unnit eanet oktasaš suoma-ugralaš vuođđosániid 12 suoma-ugralaš gillii, muitala Sámi allaskuvlla vuosttašamanueansa Jussi Ylikoski. Davvisámegiel sániid lea John Henrik Eira lohkan. ¶
Ovdalaš veahkkeoahpaheaddji Nuorta-Finnmárkkus lea áššáiduhtton leat seksuálalaččat geavahan beallešat nieiddažiid. ¶
Ovdalaš veahkkeoahpaheaddji Nuorta-Finnmárkkus lea áššáiduhtton leat seksuálalaččat geavahan beallešat nieiddažiid. Dievdu lea dál háldogiddagasas maŋŋel go váldui gitta duorastaga. Politiijat oaivvildit su geavahan sekuálalaččat guokte nieiddaža geat leaba birrasii 14 ja 15 jahkásaččat. Dan muitala Nuorta-Finnmárkku politiguovllu politiadvokáhtta Tove Wulff Nilsen. ¶
GULDAL: Veahkkeoahpaheaddji áššáiduhtton rohcošanáššis ¶
Badjel 50-jahkásaš oahpaheaddji, guhte lei áššáskuhtton veahkaválddi geavahan guđa oahppi vuostá ja áitán sin, lea dál áššehuhtton Nuorta-Finnmárkku diggegottis. Duopmáriid mánáidgažadeapmi lei guovddáš dikkis, ja sivahallamat oahpaheaddji vuostá ledje olu. Oahppit lohke earret eará ahte sii balle oahpaheaddjis ja čiehkádedje hivssegii, ja váhnemat ledje máŋga, geat váidaledje dili. Oahpaheaddji gis oaivvildii ieš ahte sus lei leamaš váttes luohkká, ja čilgii ahte váidagiid leat giellásat. ¶
Čađahit-sánis ii leat mihkkege sivaid iešalddes, muhto dáidit leat menddo váibmilat dien sátnái, erenoamážit go jorgalat dahje heivehat teavsttaid sámegillii. ¶
Publisert ¶
Máŋgii sáhtášeimmet eará sáni bidjat dan sadjái omd. dadjat lágidit dahje doallat čuoigangilvvuid dan sajis go čađahit čuoigangilvvuid. ¶
Čađahit-sátni lea buorre sátni, muhto ii gánnát liiggástallatge. Gánnáhivččii iskkastit ahte sáhtášiigo eará láhkai dadjat geavatkeahttá čađahit-sáni. ¶
Dávjá ii dárbbaš oppanassiige ohcagoahtit eará sáni go dajaldagas sáhttá jo leat sátni man sáhttá jorahit vearban, omd. ...ahte dál leat hotealla huksema čađaheamen sáhtášii dadjat ná: ¶
Dá gis eará ovdamearka: Dán jagi leat čađaheamen geahččalanortnega ealgabaivddus sáhtášii gis ná dadjat ¶
Guokte biillavuoddji šaddaba čuovvut Porsáŋggu leansmánnikantuvrii go leaba bilidan bumma, mii lea Honnesvági ja Reihvági gaskkas. Politiijaid dieđuid mielde de gažaduvvoba dát guokte tuiska biilavuoddji. ¶
- Finnmárkku fylkkagielddas lea šaddan heajos meannudanvuohki, nu lohká ovddádusbellodaga fylkkapolitihkar Bengt Rune Strifeldt NRK:i maŋŋá go Finnmárkku fylkkagielda vuoittáhalai Bjørnar Bruer eretcealkindiggeáššis. Duopmu cealká ahte Bruer oažžu ruovttoluotta iežas barggu. Strifeldt lohká fylkkagieldda dego livččii Bruera mávssaheamen man nu láhkai. Fylkkasátnejođiheaddji Runar Sjåstad ii leat ovttaoaivilis heajos dábi čuoččuhusas, muhto lohká fylkkagielda ferte váldit oahppu áššis vai eai bártit seammá diliin vuot. ¶
Dán jagi adveantakalendera lea Beate Heide buvttadan NRK Sápmái. ¶
Ovtta lágideames mii mis lei adveantakaleandara álmmuheami oktavuođas, lei okta gehččiin gii muitalii muitalusa mii bijai jurdagiid johtui. Juo, mis láve leat bottoš gos geahččit sáhttet muitalit iežaset adveantta ja juovlamuittuid, ja nie oahppat mii ge veahá eanet, maid mii fas muitalit ja musiseret. ¶
Dát muitalus lei adveantakaleandara birra mii lei hábmejuvvon eŋgeliin. Adveantakaleandar lei ráhkaduvvon báhpiris ja lei sihke veahá šovkkodan ja gollan áiggiid mielde. ¶
Luŋkkat ledje gáhčadan ja giddejuvvon fas liibmabáttiin. ¶
Smávva plastihkkafiguvrat mat ledje leamaš luŋkkaid siste ledje jávkan. Juohke nummár luŋkka duohken lei čáppa govva. Adveantakaleandar roggojuvvui bajás juohke jagi, ja heŋgejuvvui seaidnái. ¶
In nagot muitit ahte váillaheimmet maide, dajai son guhte muitalii. ¶
Mii illudeimmet dan ahte juohke beaivvi dal lei okta beaivi unnánat juovllaide ja dan čáppa gova ovddas mii lei luŋkkas. ¶
Mis lei kaleandar máŋga, máŋga jagi, dajai son, muittašeamen. ¶
Lea sihkkar ahte otná mánát eai oaččo dakkár muittuid boahtteáigái. Áviissain sáhttit lohkkat ahte váhnemat golahit duháhiid mielde ruvnnuid ollašuhttin dihtte mánáid nieguid adveantakaleandariin. ¶
Muhttiin mánát oččot vel máŋga adveantakaleandara, mas nubbi lea nuppi buoret. ¶
Lea go mis nu stuora ruđalaš friddjavuohta ahte billistit iežamet mánáid! Hmm, lea aŋkke jearaldat maid ferte jearrat. ¶
Mun muittán maiddai ilu go oaččuimet unna plastihkka figuvrra mas lei nállošalbmi bajimusas, masa sáhtiimet árppu šalmmastit. Ja vaikko vel mun dihten ahte loahpas leat mus buot figuvrat mat gullet juovlakrubbái, de lei seammá gelddolaš juohke beaivvi rahppát luŋkka adveantakaleandaris. ¶
Lea sátnevájas mas dadjo, «daga alcces álkes iluid de lea du álki illudit» . ¶
Jahkán mun čuovun dien sátnevádjasa. ¶
Dán jagi adveantakalendera lea Beate Heide buvttadan NRK Sápmái. ¶
Mun lean okta sis geain lea nu lihkku ahte lean oddjon dorskeearri Norgga njuoskaguollesearvvis. ¶
Nu go buot eará eriid, de ferte ohccát oaččut dán eari. Ruohkadin gal oaivvi veahá, ovdal sáddejin mannat ohcama, ja moadde beaivvi maŋŋel bođii dorskehámát bihpporgáhkkofoarbma boastta mielde. Dat mearkkaša ahte mis sáhttet guollegáhkut leat vel juovllaide ge. Mun dal nu liikon iežan dorskeearrái. Go mus lea dat de sáhttet mus leat gáhkut mat gullet daidda guovlluide. Sáhttán deaddit dorskit ovttas eŋgeliiguin, váimmuiguin ja gáhkkoádjáiguin ja de čiŋahit dorski gonagaslaččat, vilges gáhko sohkar čiŋain. ¶
Dorskeearri muittuha mu ahte lean eret guovllus gos guolásteapmi lea dehálaš. Gos juohke jagi lea ráhkisvuođa gižžu, go gođđadorskit siiget Lofuhtii ja Viestterállasii gođđat. ¶
Goikaduvvon dorski lea leamaš dehálaš gávpegálvu duháhiid jagiid ja gávppašeapmi lea váikkuhan viidát olggobealde riikarájiid. ¶
Vikiŋgaáiggis lei goikeguolli buorre gávpegálvu. Álki fievrridit mielde, álki lonohallat gálvvuide maidda vikiŋggain lei dárbu. Bergen gávpot sáhttá giitiid davvi goikeguoli go lea šaddan nu stuorisin, dajai Erna Solberg 2015. ¶
Lea maiddai boahtán ovdan, ahte vel Nidaros girku lea huksejuvvon ruđain maid leat dinen dorskin. ¶
Ovdal reformašuvnna lei goikeguolli dehálaš miehtá Eurohpá, go girku gáibidii ahte olbmot fástudedje bearjadagaid, ja dalle fertejedje olbmot garvit bierggu. Dalle lei goikeguolli mii riba, hui vuogas. ¶
Go dien láhkai geahčada ášši ja dorski ánsun, de lea beare čielga rehket ahte galget dulbet bihpporgáhkkodáiggi ja deaddit iežamet guovllu guolleforpmaid. ¶
Dorskeeriid olbmuide DÁL! ¶
Dán jagi adveantakalendera lea Beate Heide buvttadan NRK Sápmái. ¶
Ja de leat juovlakoarttat - árbevierru sáddet juovlakoarttaid fulkkiide, skihpáriidda ja oahppásiidda - sávvat buriid juovllaid ja ráfálaš, buori ođđa jagi. Okta dain čábbámus juovlaárbevieruin jus mus jearat. Dan oktii jagis goas mii systemáhtalaččat bláđet čujuhusgirjjiid ja oktavuođalisttuid muitin dihte buohkaid; Buohkaid geat galget oažžut dearvvuođaid juovllaide. Dan botta go muittut ain ihtet čáledettiin sidjiide boahtá jurdda: "mo son manná singuin dán jagi?" – ja maŋŋá go mii geahčadat juovlakoartalána mii midjiide lea sáddejuvvon, ja lohkat juovlakoarttaid main leat dat dábálaš moadde sáni ja juovlareivviid - ja mii iluin lohkat sihke daid oanehis ja daid guhkes juovladearvvuođaid, sihke dain main leat čáppa juovlatevnnegat, ruovtturáhkaduvvon ja juovlakoartagovaid. Lea buresboahtin visot, muhttin lea min muitán, ja dat ligge váimmu. ¶
Muhto mii dáhpáhuvvá dáinna buriin norgga juovlaárbevieruin? Dát dološ vierru, našuvdnahuksema áiggi rájes eará čuohtejagis, gos justa dat dávjá bođii ovdan. Sáddet juovlakoarttaid ja juovladearvvuođaid lea áitojuvvon árbevierru. Eatgo galggašii bidjat buot min searaid gádjut buori norgalaš árbevieru? Min juovlakoartamáhppa lea bassojuvvon ja gearggus dustet koarttaid, lea čáhkkil. ¶
Maid muitalit dát dološ norgga juovlakoarttat? Jo, spiidni symboliserii norgga "biebmojuovllaid" , ávvudeami ja ilu. Gordnegihppu, dábáleamos motiiva, symbolisere gussolasvuođa. Dálveeanadat lea juovlaávvudeami rámma ja norgga juovlanigá lea álo leamaš bivnnut motiivan. Nigá lea skealbma ja hutká feara maid. Juovlakoartaárbevierru áiggiid čađa lea jo muitalus iešalddis. Muhto beroškeahttá motiivvas ja hámis - buot gullet árbevirrui mii álggii 1800-logus ja mii lea seilon čađa heahtejagiid ja sođiid - árbevirrui sáddet juovladearvvuođaid ustibiidda ja fulkkiide iluin ja giitevašvuođain. Juovlakoarttat leat dehálaš oassi min kulturárbbis. Gáhttenárvosaš kulturárbi. ¶
Dán jagi adveantakalendera lea Beate Heide buvttadan NRK Sápmái. ¶
Adveantakaleandar 04.12.16 ¶
Go adveanta lahkonišgođii ledje kantiinna nissoniin suollemasvuođat. Čužžo njunnálagaid ja snjiezistedje beare olmmoš lahkonii diskka, nu ahte mun áddejin ahte juoga lei boađi boađi. Juoga gelddolaš ja eahpedábálaš. Go njálgámus juovlanjaddehájat leavvagohte gievkkanis, ja stuorra bihpporgáhkkováimmut heŋgejuvvo feaskáriidda, de áddejin ahte juovllat lahkonišgohte, maiddá barggus. Juovlamánu vuosttaš beaivvi go bohten kantiinnai, de heaŋgái bihpporgáhkkonisu mu namain diskka badjel. In lean dušše mun, muhto earát maid ledje ožžon dearvvuođa diskka badjel. Jo, heaŋgájedje ollu bihpporgáhkkonissonat ja -albmát ráidun. Ja kantiidnanissonat ledje alcceset oastán juovlanigágahpiriid ja daid coggan, nu ahte kantiinnas lei albma juovladovdu olles mánu. Dasa lassin cahkkehedje gintalii ovdal mii bođiimet okta nubbi sisa iđđedis káfekohpain jávkadit nahkáriid čalmmiin. ¶
Mu mielas lei hui hávski, ja hui njuorasmahtti go gudniin adnojuvvojin nie árvvus. Iđihii mojiid, ja dovden ahte lei dahkkon beroštumiin. Áddejin ahte sis lei leamaš somá go plánejedje dán unna skeaŋkka, ja ledje gealddus oaidnit mo mii dán válddiimet vuostá. Mojohallen ere govdadit álo go oidnen bihpporgáhkkonissona mas vilges gáhkkočiŋain lei čállon Beate, ja smihtten ahte gal ii dárbbašuvvo olu ovdal olmmoš dovdá ahte earát oidnet ja atnet du árvvus. Giitu nieiddaide kantiinnas, geat dagahedje munnje hui erenoamán juovlamánu. In ge jáhke ahte gáibidii nu ollu, dát unna dahkku, muhto gal dat liggii eanet váimmuid go dušše mu. Beroštupmi soaitit gáibidit veahá áiggi, muhto hárve ollu ruđa. Dan gánnáha smiehtadit, iigo nu? ¶
Dán jagi adveantakaleandara lea Beate Heide buvttadan NRK Sápmái. ¶
Diimmá juovlamánu ráhkadii Heidi giitevašvuođakaleandara alcces. Ovdal go oažžut juoga juohke beaivvi adveanttas, de attii alcces vejolašvuođa jurddašit mii su dagahii giitevažžan. ¶
Son sárggui 24 ruvttá árkii, ja bajimužžii čálii giitevašvuođakaleandar. Juohke iđida go morihii de lei smiehttan juoga man áiggui čállit báhpárii, mii su jurdagiin lei justa odne. ¶
Ja go jo min vuoiŋŋaš lea nu ráhkaduvvon ahte ii dieđe erohusa das ahte dahkat go mii juoga, vai smiehttat go mii juoidá, de smiehttagođii son dan birra man lei čállán kaleandarii. Lei jáhkkemeahttun maid Heidi gávnnahii ahte sus lei mainna lei duđavaš ja maid ovddas lei giitevaš. Son sirddii fuomášumi dábálaš negatiiva ruskaáššiin, maidda mii dábálepmosit bidjat fuomášumi - smiehttat mii sus lei maid sáhtii illudit. Ja duođaid eai lean unnán áššit. ¶
Mii leat ássin riikkas gos lea máilmmi buoremus orrut, ja mis lea alla eallindássi - dasto berrešii mis leat olu man ovddas dovdat giitevašvuođa. Ja de leat nu ráhkaduvvon ahte mii johtilit vajálduhttit buressivdnádusaid ja baicce válljet hárbmaduvvot daid smávva áššážiid dihte mat eai leat nu mo galggašit. Dego ahte busse lea golmmain minuhtain maŋŋonan. Go jorgalahtii jurddarávnnji, álgigođii Heidi leat giitevaš go lei busse, ja go nu jurddaša, de ii daga maidige jus busse lea maŋŋonan. Dat han boahtá. Ja go busse boahtá, de ii dárbbaš vázzit bargui. ¶
Dat mii lea imaš min vuoigŋašiin, go mii dan jorahat positiivvalaš áššiid guvlui, de dat iešalddis ohcagoahtá eanet áššiid das masa lea fuomášupmi,. ¶
Soaitá mun ieš ge livččen dárbbašit giitevašvuođakaleandara adveanttas? Livčče leamaš gelddolaš oaidnit makkár áššiid dihte mun livččen leat giitevaš. Soaitá mun hirpmahuhttán iežan? Lea aŋkke hui buorre jurdda, sirren dihte masa mii geavahat iežamet návccaid. ¶
Dán jagi adveantakaleandara lea Beate Heide buvttadan NRK Sápmái. ¶
Adveantakaleandar 06.12 ¶
Ollugiidda lea okta oassi adveanttas návddašit liegga gløgga, dát juhkamuš mas leat nu olu njattit ja masa olusat leat váibmilat. Sátni "gløgg" boahtá ruoŧas ja mearkkaša liggejuvvon viidna. Lea jugus man ruohttasat leat vuolgán 1600-logus. Olmmoš smiehttá dábálepmosit gløgga birra ahte dat lea viidna mii lea njaddejuvvon, muhto lea vejolaš juhkat gløgga alkohola haga maiddá. Dalle das lea ovdamearkka dihte čáhpesjieretmáihlecohkodat masa lea biddjon kánela, njaddeneilihkka ja kardemomma. Liggejuvvo áiddo vuollel 70 grádii ja guossuhuvvo rusiinnaiguin ja mándeliiguin. Sihke mánát ja ollesolbmot liikojit gløggii, ja lea šaddan áibbas dábálaš oassi adveantačalmmustahttimis sihke ruovttuin ja bargosajiin. Dáhpi man máŋgasat áiggi mielde leat oahppan árvvus atnit. ¶
Gløgga lea adnojuvvon leat dearvvašlaš juhkamuššan, ja máŋgga riikka historjjá mielde gávdnojit iešguđetge lágan sorttat das. Duiskkas sis lea Glühwein, masa dávjá biddjojit garrasat goaikkanasat viinna lassin. ¶
Dáppe orru juovlamánnu leamen agálaš gløggafeasta goas mii juhkat juhkamuša lihtteriid mielde ja borrat bihpporgáhkuid ja mandariinnaid. Lea šaddan juoga man lea álki guossohit, go ii gáibit nu ollu ráhkkaneami ja eatnašat liikojit dasa. Lea álki bovdet gussiid go lea nu álkes guossoheapmi. ¶
Mii illudat gløgga njálgga njattiid dihte, ja dávjá dovdat mii mo juovlaráfi čákŋá rupmašii go midjiide geigejuvvo gløggakohppa gihtii huššás árgabeaivvis, ja de lea guoibmái bovdejuvvot guoibmás ságastallamii mas ságastallan lea guovddážis, ii ge dat mii guossohuvvo. ¶
Dán jagi adveantakalenandara lea Beate Heide buvttadan NRK Sápmái. ¶
Mun lean okta sis geaid mielas lea gelddolaš sihke addit ja oažžut fláksavuorbbi. Go oasttán dakkár vuorbbi de lea garra sávaldagain ahte vuorbbis lea stuorra vuoitu. Jurddaš man somá livčče addit dakkár vuoitovuorbbi! Mun hirbmadit illudan go attán vuoitinvejolašvuođa; Go lea dat man attán; vejolašvuođa leat mielde stuorra vuoittu vuorbádeamis. ¶
Lean smiehtadan dán, ja mu mielas livčče leamaš buorre jus okta mu skihpáriin oččošii vuoitovuorbbi skeaŋkan mus. Dieđusge lea mus áddejupmi dasa ahte eanaš vurbbiin ii oba leat ge vuoitu. Eai atte maidige, muhto lea dat gealddus ahte doppe álo lea vejolašvuohta ahte sáhttá šaddat vuoitu. ¶
Mun in smiehta ahte šattašii váivi jus attášin vuoittu; ahte munnje galggašii oassi vuoittus, dahje ahte livčče buoremus jus ieš vuoittášin olles supmi okto. In, mun udnon earáide flaksa. Olles váimmuin udnon dan sidjiide. Jo, mun vuoiga sávan ahte galget leat golbma ovttalágan gova vuorbbis. ¶
Lea erenoamáš álki fláksavurbbiin adveantaáiggis. Lea unna fuomášupmi man álkit sáhttá sáddet ovttas juovlakoarttain, go ii dat mávsse nu ollu. Lea fuomášupmi, ja das lea vejolašvuohta ahte lea vuoitu. ¶
Ja dalle gal várra áddet ahte láven bivdit fláksavuorbbi mas lea vuoitu go lean earáide gávppašeamen? Buvdabargit lávejit dadjat ahte dan eai sáhte dáhkidit - muhto dalle dajan ahte ferte leat fláksa fláksavuorbbis, vai? ¶
Dán jagi adveantakalenandara lea Beate Heide buvttadan NRK Sápmái. ¶
Inspirašuvdnan Hans-Jørgen Svartvasmo ¶
Duvle lei Facebookas čálus mii darvehii mu fuomášumi. Lei Hans-Jørgen gii lei filosoferemin dan njálgga stumppa birra mii gávdnui 60-logus. Ja čielggadan dihte ášši, stumpa lea láibi. ¶
"60-logus lei dábálaš ahte juohke dálus láibu stumppa. Dađibahábut lei dá okta hárvenaš ášši gievkkanis man eadnán ii hálddašan nu bures. Danne lei erenomáš somá munnje álo go bohten dállui gos haksui varas stumpa, ja sii dadje "lean áiddo stumppa láibun. Háliidatgo vajahasa? Háliidat go sohkkara vai siráha dasa?" ¶
Go jo letne bajásšaddan seamma áiggis, de sáhtten measta haksit dan njálgga varas láibehája mii bođii juohke dálus. Ja dan liegga láibevajahasa - sihke vuojain ja sohkkariin - njuolga gihtii. Ja man njálggat dat lei! ¶
Soittii leat nu go mii leimmet dadjat jo beaivvi miehtá olgun stoahkamin, nu ahte mis dáiddii leat borranmiella maŋŋá go leimmet olgoáimmus leamaš stoahkamin. Nealgi lea koahka buoremus ustit, daddjo, ja sáhtán muitit ahte mánnán leimmet nu viibman stoahkat ahte vajáldahtten mannat ruoktut boradit. Go de haksogođii varas stumpa muhttin stobus, na, de mun dovden man nelgon mun ledjen. Stumpa mii mu mánnávuođas lei ii lean nu groavis, muhto das lei máilmmi buoremus garra ja siskkoš mas lei sihke njálgga hádja ja smáhkka. ¶
Ádden bures ahte Hans-Jørgen sávašivčče bagadusa mo láibut njálgga dološ stumppa, muhto in leat nu sihkkar ahte son nagoda dan ráhkadit justa nu mo mánnávuođa muittus lea. Go dieppe, muittašeamis, gokčojuvvojit muittut dainna ahte mii leat massán ja láhppán juoga - ja dalle giktot geardduhit dan. Gal mun jáhkán don nagodat láibut stumppa mii muittuha dan man mánnávuođas ožžot, muhto mii leat rievdan - sihke dan dáfus maid liikot ja makkár oktavuohta mis lea láibái - nu ahte vánit jáhkán ahte šaddá seamma. Goitge sáhttit mii niegadit daid soici láibevajahasaid birra, ja njulgestaga dovdat sohkkara smiezaidit bániid gaskkas go vánddardat mánnávuođamáilmmi muittuide. ¶
Dán jagi adveantakalenandara lea Beate Heide buvttadan NRK Sápmái. ¶
Dihtetgo ahte luođis leat ruohttasat gitta sámi ruovdeáigái? Ja ahte dat gullá njálmmálaš máinnastanárbevirrui? It? Ii, eat mii oahpa nu ollu sámi kultuvrra birra skuvllas. Lea dávjá kapihtal man badjel njuikejuvvo. Guovdageainnus lei gitta 1989 rádjai lobiheapme juoigat skuvllas. Lei bázahus dáruiduhttimis, gos girku oaidnu lei ahte sápmelaččat ledje biru álbmot, ja meavrresgárri lei mainna sáhtii oažžut oktavuođa biruin. Dát vulggii noaiddi rollas go son, nu mo lea muitaluvvon, sáhtii meavrresgáriin bidjat iežas gievvundillái. ¶
Dál lea luohti árvvus atnun dehálaš kulturguoddin, nu lea buot eamiálbmogiin musihkalaš gaskkustanvuohki mii sulastahttá luđiin. Luohti geavahuvvo govvet olbmo, ealli dahje báikki. Danne ii juoigga gean ge birra, muhto juoigá sin, ja dalle lea sáhka das ahte ovdanbuktá dan mii lea erenoamán dan olbmos, eallis dahje báikkis. Olusat ožžot luođi go riegádit. Lea luohti man bearaš dovdá. Go muhttin jápmá de sáhttá luohti leat ožžon máŋga ođđa nuohta, go dat galgá govvidit maiddá eallima man lea eallán. ¶
Luođis sáhttet leat smávva muitalusat, luovos sánit dahje dušše šuoŋat. Dolin viidásatfievrriduvvo árbevirolaš luođit nu mo myhtat, cukcasat ja máidnasat; juoga man dollagáttis dahke. ¶
Luohti jaskkodahttá sihke elliid ja olbmuid. Máŋgasat juiget ellui go lea mášoheapme ja váccuid alde, ja váhnemat juiget mánáideaset vai jaskkodit go lea nohkkanáigi. Luođis leat oasit buot dovdduin, ráhkisvuođas vaššái. ¶
Okta lea sihkar, luohti čatná sápmelaččaid oktii ja addá gullevašvuođa, vaikke dán áiggi ii gullo nu dávjá go ovdal. Lea čájehuvvon ahte lea stuorra fápmu deaivvadit luđiin, dat čatná álbmoga mii lea vásihan garra dáruiduhttima. Davvi universitehtas lea oahppofálaldat musihkas man namma lea "Luohti vuolggasadjin" , ja mii oaidnit luođi dávjjit sihke Grand Prix:s ja eará dehálaš kulturdáhpáhusain. ¶
Sáhttá soaitá lohkat ahte luohti gaskkusta ráhkisvuođa min sámi ruohttasiidda. Mii juoigat - ráhkisvuođain ¶
Dán jagi adveantakalenandara lea Beate Heide buvttadan NRK Sápmái. ¶
Makkár borramuša olmmoš čatná juovllaide lea eanaš dan duohken masa lea hárjánan ruovttus. Nella muitalii ahte sin ruovttus álggii álo sin eadni serinagáhkuid gáhkket. Mánnáčora lávii veallát gievkkanbeavddi vuolde, ja dađi mielde go njálgga gáhkut bohte uvnnas olggos ja biddjojedje čoaskut gievkkanbeavddi ala, de geigejuvvo smávva mánágieđažat njálggesmielain válddestit gáhku dalán go eadni jorai sealggi sidjiide. Son lávii dadjat ahte eai ožžon borrat nu ollu, muhto de dahkaluttai ahte ii oaidnán man olu sii cogge njálmmiideaset. ¶
Gáhkožat leat njálgámus go leat áibbas varrasat áiddo uvnnas váldon olggos, muhto lea rádji man ollu smávva čoavjjážat nagodit. Vuosttaš borrama maŋŋá ledje mánát gallánan. Ja dalle eai šat beroštan nu sakka eatni gáhkkemis. ¶
De lávii eadni gáhkkegoahtit daid gáhkuid maiguin ádjánii, dat mat ledje ere erenoamanat juovllaide; Soliekeavssaid. Dáiggi galggai dulbet ja deaddit forpmain keaksan, ja de galge bassojuvvot justa muttát guhká. Go ledje čoskon, de galggai guovtti ja guovtti gaskii bidjat šukuládalávcca. Go mánáid čovjjiin ii lean nu keaksamiella, de bállejedje soliekeavssat leat gáhkkostobes dassá girkobiellut čuojahedje juovllaid álggu. Ja dát keavssat, sihkkaruššá Nella, šaddet beare ere njálgát go besset láddat gáhkkobovssas. Nellai lea dá dat albma juovlagáhku. Daid maid ráhkada muittašan dihte mánnávuođa juovllaid. Lean sihkkar ahte sihke dalle go Nella gáhkke, ja deavdá keavssaid - ja erenoamážit go rahpá stobe mas leat soliekeavssat, jo, de bohtet su muittut mánnávuođa juovllain buot daid hájaiguin ja máisttuiguin mat ledje, ja seammás áibbašeapmi sis geat dan rájes leat vádjolan áiggis eret, muhto gean mii muittašat ráhkisvuođain buot daid áššiid dihte maid sii leat addán midjiide. ¶
Dán jagi adveantakalenandara lea Beate Heide buvttadan NRK Sápmái. ¶
Go čohkkedan dihtora ovdii čállit jurdaga dahje dovddu, de ii leat justa nu ahte lea beare čálligoahtit. Máŋgii láhpán dan mii oaivvi siste orui buorre jurdda čállosii, ovdal go joavdá olggos oaivvis, gieđa čađa ja mášiidnii. Dat sánit mat oaivvi siste orru nu jierpmálaččat ja bures daddjojuvvon, orrot dál nu láivvit ja duipasat. Lea dego sihke máihli ja liepma lea golgan eret dain. Lea dego leat massán olles oaivila. ¶
De ii leatgo álgit ođđasit. Geahččališgoahtit bivdit álgojurdaga, jurdaga ja daid sániid maiguin jurdda galgá gárvodit. Dávjá ferte máŋgii geahččalit. Máŋga sáni ovdal jurdda čállojuvvo. Muhtomin govččan jurdaga nu ollu sániid sisa ahte oaivil jávká. Dalle maid ii leatgo álgit ođđasit, ja áinnas eará geahččansajis geahččalan dihte gávdnat áššeguovddáža. ¶
Čállit oanehaččat, čoahkis ja goitge álkit, lea gáibideaddji proseassa. Eanaš čállosiid duohken lea garra bargu. Ii leat nu ahte sánit dušše bohtet munnje, biekka mielde. Dávjá ferten bargat guhká, ja máŋgii bargat dainna seamma čállosiin vai dat galget doaibmat. Ja dat doibmet go lohkki, na don, áddet maid mun oaivvildan; Ahte eai leat dušše áhpin hutkojuvvon sánit báhpára alde oaivila haga. ¶
Čállin lea nappo eanet gillilvuođageahččaleapmi go kreatiiva proseassa. ¶
Mus leat dávjá ollu čállosat dihtoris oktanaga - justa danne go dat dárbbašit áiggi ovdal leat láddan sáddejuvvot máilbmái. Dávjá ferten geahččalit lohkat čállosiid go lean eahpesihkkar leago čálus čoahkis, dahje áddego lohkki maid mun geahččalan muitalit. Čállin lea gierdevašvuođaiskkus. Goitge liikon dasa hui bures. Addá ollu ilu beassat čállit jurdaga gárvves buvttan. ¶
Dán jagi adveantakalenandara lea Beate Heide buvttadan NRK Sápmái. ¶
Ollu stuorra organisašuvnnat jođihit gáiddusadopšuvdnadoaimmaid. Prinsihppa lea ahte mun sáhtán leat veahkkin máksit oahpahusa ja bajásšaddama mánnái eará riikkas mii boahtá bearrašis mas leat unnán vejolašvuođat birget veahki haga. Mii Norggas dovdat dákkár doaimmaid bures, ja mu mielas orru nu ahte ollu bearrašat bovdejit ovtta "liigemáná" gáiddusadopterema bokte. ¶
Lea álki oaidnit dan mearehis heađi ovdánahttinriikkain, ja go veahkehat ovttaskas olbmo de mii dovdat ahte sáhttit leat ávkin. Dattege ii leat nu álki oaidnit heađi min iežamet riikkas. Geafivuohta mii dagaha ahte ollu nuorat rahčet árgabeaivvis, eaige suitte buot maid earát suitet; justa danne go váhnemiin lea gáržžes dilli ruđalaččat. Dát nuorat maid dárbbašit ahte muhttin oaidná sin. Dákkár nuorat sáhttet dárbbašit liigebearraša geain sihke lea sadji sidjiide váimmuin, ja áinnas bonjastit ođđa skuovaid ja bileahta ruoktut juovllaide sidjiide. ¶
Mu ustit Marit lea okta sis guhte oaidná dáid nuoraid. Son duste daid ja váldá sin iežas soajáid vuollái, ja iežas stuorra váimmu sisa. Son oaidná maid sii dárbbašit - ja jaskadit son láhčá sidjiide liegga biktasiid, ođđa fáhcaid ja šuhkoládaža. Son doalvu skeaŋkkaid liegga mojiin, guoibmás koarttain, ja addá nuoraide dan dovddu ahte sii dahket sutnje buori go váldet vuostá skeaŋkka. Marit lea áidnalunddot. Son ii vuordde rámi ii ge diploma iežas barggu ovddas. Son dahká dan dušše danne go oaidná ahte dárbbašuvvo. ¶
Mis galggašit leat eambbosat geat leat nie mo Marit. Dákkár fuolahusbargit lagašbirrasis geat jienajávohaga doaimmahit áššiid. Geat dustet hállat nuoraiguin, ja dustet suokkardit sin máilmmi. Jus son ii livčče dan dahkat, de ii lean diehtit maid sii dárbbašit! Várra in dárbbaš dadjat ahte Maritas leat ollu nuorra skihpárat; Skihpárat geat sáddejit sutnje dieđu muitalit iežaset smávva ovdánemiid birra, ja geat áinnas háliidit juogadit iežaset ilu suinna. Lea soaitá juoga man eambbosat mis sáhtášit smiehttat; Viiddidit bearraša "lagašadopšuvnna" bokte? ¶
Dán jagi adveantakalenandara lea Beate Heide buvttadan NRK Sápmái. ¶
Lucia-konsearta árrat iđđedis lea dáhpi masa mun in leat hárjánan, muhto go oidnen ahte dovddus koara "Cantus" galggai doallat iđitkonseartta Vår Frues girkus beal gávcci áiggi, smihtten ahte dál de áiggun mannat dohko. Lei imaš vuodjit iđitjaskes gávpoga čađa, bissehit biilla ja vázzit girku guvlui. Jaskeslunddot ja iđitváiban olbmot dopme girku guvlui. Áddejin ahte ledje bivnnut doalut go ledje jo máŋgasat vuordimin beassat oastit bileahta. ¶
Gávdnen čohkkánsaji, ja mieiggastin bures. Mánát dopme duohkut deike, lei okta skuvla mii galggai leat mielde konsearttas. Fargga jáddaduvvo čuovggat, ja olbmot heite gáhkumis. Latnjii leavai gealdu - ja fargga gullojedje čuvges mánájienat mat lávlu su birra gii bođii sevdnjes viesuide, dan botta go vázze ovddabeallái girkus. Go buot lávlut ledje deaivan iežaset sajiide, álggii čáppa diibmu mas koara ja mánát lávlu vuoruid mielde. ¶
Ledjen hirpmástuvvan go mánát ledje bajil oahppan teavsttaid, ja ahte sii čuvvo dirigeantta čielga lihkastagaid. Gaskkohagaid bohte mánáin gávvasat maid sii geahččaledje bissehit, ja mun áddejin ahte sii dáide leat leamaš gealdagasas ovdal konseartta, ja ahte eai lean oađđán nu bures dan ija. Dasa lassin ledje sii sihkkarit lihkkan árat go lávejedje. ¶
Lei čáppa boddu, boddu jurddašit girkus dán nagir ja sevdnjes juovlamánu iđida. Go konsearta nogai, de čužžo koarralávlut ja juhke varas luciagáhkuid gehččiide, giitosiin "giitu go bohtet" , ja govda mojiiguin ja mun dovden ahte dán beaivvis lei buorre álgu. Jo, mun jáhkán mun áiggun lonuhit gokčasa Lucia-konsearttain eanet juovlamánu iđidiid. ¶
Dán jagi adveantakalenandara lea Beate Heide buvttadan NRK Sápmái. ¶
Sverresborgas (Trøndelága álbmotmuseas) barget ollu čeahpes gaskkusteaddjit. Daniel lea okta sis, ja son muitalii hálmma mearkkašumi birra áiggis ovdal kristtalašvuođa. Dat mii eanemusat hirpmástuhtii, lei ahte dát dološ dábit ledje čuvvon min gitta iežamet áigái. ¶
Šaddadit gortniid lea boanddaid deháleamos doaibma, ja sihkkarastin dihte maŋit jagi šattu lei dehálaš oaffaruštit ipmiliidda duhtadan dihte sin. Boanda vurkii dan vuosttaš gortni man čuohpai ja ráhkadii gihpu. Dán gihpu giddii soabbái. Juovlaruohttaiđida viegai son šilljui, ja dearpalii soappi eatnamii - ovdal doamihii sisa ja njulgestaga govččai buot luŋkkáid. Hálbmagovvosat, nu mo heasttat ja násttit, heŋgejuvvo buot glásaide suddjen dihte åsgårsreia vuostá mii stuibmidii ovdal juovllaid. Dan jagáš hálbmašaddu lei gilvojuvvon láhttái, ja doppe ođđe dálu olbmot. Seaŋggat gulle dálu ovdalaš ássiide geat dál ledje jápmán. Beaŋkkas stobus čohkkái hálbmaalmmái gárvvohuvvon dábálaš biktasiiguin, ja sus lei viesu buoremus borramuš ja juhkamuš iežas njuni ovddas. Sutnje galggai addot juoga ođđa juohke beaivvi juovllain. ¶
Lei dehálaš verddestallat juovlagáiccain. Jus dat bunnihii, de dat guččai vullii ja luhčii bohcceráigge vulos nu ahte suohkat mii lei heŋgejuvvon vuššot billašuvai. Dálveriemuin ávvudedje juovllaid nu sakka, ahte girku áiggi mielde dubmegođii hálbmaviesuid. Olbmot geat fieradedje suinniid siste gárihuvvan sihke vuolain ja buoiddes borramušain, sáhtte maiddá hutkat eará nuoskivuođaid. Dasa lassin lei buollinvárra go dáluide ledje lebbejuvvon hálmmat. ¶
Go Norgga Álbmotmusea lei mátkkošteamen 1930:s gávdne sii hálbmaalbmá man hálahedje boandda sidjiide addit. Eai lean joavdan ruovttuluotta Osloi ge ovdal bođii reive boanddas ahte gáđai. Mo dál galggai mannat šattuin? Lei nu ahte buot hálmmat galge buldot loahpážiin, vai fápmu manai ruovttuluotta gieddái. Almmái ii ožžon ruovttuluotta iežas hálbmaalbmá, ii ge leat diehtu mo šattuin manai. ¶
Dán jagi adveantakalenandara lea Beate Heide buvttadan NRK Sápmái. ¶
Ii leat áibbas dábálaš ráhkadit gintaliid Norggas, dan gal duosttan dadjat. Muhttin mánáin lea lihkku ja ohppet mo gintaliid ráhkada juovlabájis skuvllas. Dalle ožžot váhnemat ja áhkut ja ádját gintaliid, ja lea nu čielggas ahte mánát leat rámis go leat daid ráhkadan. Juovlamárkaniin sáhttá deaivat ahte ihtá Bassi golmma gonagas-ginttal mii lea ruovtturáhkaduvvon, ráhkaduvvon sihke honnegiin ja steariinnain. Gintalat juohkelágan málles, ivnniin ja hámis. ¶
Ovddit adveantta gávdnen adveantaginttalkruvnnu mii lei ruovtturáhkaduvvon. ¶
Njeallje ovttaskas gintala ledje suddaduvvon stráŋgafierbmái mii lea rieggán dahkkon nu ahte dagahii juolggi man alde bissu. Gintalat ledje čeaskadat, ja lei erenoamán čáppa duodji. Mun liikostin dasa oalát, ja bidjen dan starga kássa sisa amas doddjot manadettiin ruoktut. Bidjen adveantagintaliid silbaivnnat lihtti ala. Čiŋahin daid guossanáluiguin, rukses báttiin ja kánelasákkiiguin. Dat čužžo guovdu beavddi, ja beare vurde cahkkehuvvot. ¶
Adveanta lea vuordináigi. Juovllaid vuordin. Danne leat adveantagintalat visuála govva das man guhkás mii leat joavdan adveanttas. Okta ginttal juohke sotnabeaivái, ja de bullet čuovggat ovttas viidásat. Go buot gintalat leat cahkkehuvvon, de lea áibbas čielggas buohkaide ahte dál, dál de lahkonit juovllat leavttuin. Čáppa gintalat mat bullet sevdnjes skábmaeahkedii illudahttet mu. Unná dánsu dolažat mat buktet lieggasa ja ilu iežaset birrasii addet sieluráfi dan botta go buđaldan juovlakoarttaiguin ja páhkken juovlaskeaŋkkaid. ¶
Olles adveantta illudin dáid gintaliid maid sivvadit bulle. Loahpas lei dušše stráŋgafierpmát juolgi ja vilges steariidna báhcán muitun dán čáppa duojis. Smiehtadan mun sávan diekkár gintala boahtte jagi maiddá! ¶
Dán jagi adveantakalenandara lea Beate Heide buvttadan NRK Sápmái. ¶
Maritas ja mus lea juoga oktasaš ollu eará etniiguin; munnos lea mánná almmis. Ii leat dábáleamos vuohki leat eadnin, ahte lea massán máná jápmimii. ii leat álgage álki leat eadni soapmásii guhte lea vádjolan áiggis eret. Eatni váibmui báhcá stuorra hávvi mii ii goassige ollásit savu. Go lea eadni, de lea vuogas leat dan ealli mánnái, iige nammii mii lea galbma geađggis girkogárddis. Muhttimat jápmet menddo nuorran. Mánát jápmet njulgestaga mis; lea luonddulága vuostá ahte mánát galget jápmit ovdal iežaset váhnemiid. Lea váttis massit iežas máná; lea dego massit oasi alddis. Dego massit váimmu. ¶
Maid Maritain hálle dávjá iežame mánáid birra; Ida ja Fredrika birra. Lávejetne cahkkehit gintaliid sudno ovddas, sihke girkogárddis ja ruovttus. Juovlaáigi lea erenomáš rašši midjiide geain lea okta mánná menddo unnán. Dalle ihtet jurdagat mo sii livčče leat oaidnit dál, makkár eallima sii ealášedje ja makkár oktavuohta mis livčče leamaš sidjiide. Buot mii ii šaddan. Buot doaivagat mat cuovkanedje go mánná jámii. Buot niegut mat botkejuvvo. Buot dat moraš ja bávččas mii čuovvu ohcaleami. ¶
Moai Maritain letne oahppan ahte ii sáhte vuordit ahte lea diehttelas ášši, beassat doalahit máná. Moai sáhtte juogadit dán ohcaleami. Dieinna lágiin lea munnos lihkku. ¶
Dát dagaha soaitá maiddá ahte munnos lea veahá eanet vuollegašvuohta eallimii; dát seakka siibma man alde mii balanseret oanehis áiggi dáppe eatnama alde. Ja de dovde giitevašvuođa daid ovddas mii munnos lea, vaikke dat ráfehisvuohta álo lea doppe, dan máná dihte mii munnos váilu. Dan máná ovddas geasa ean sáhte plánet juovlaskeaŋkkaid. ¶
Dán jagi adveantakalenandara lea Beate Heide buvttadan NRK Sápmái. ¶
Juovlačiŋaid sáhttá ráhkadit ollu iešguđetlágan ávdnasiin. Ii leat eisege dábálaš ráhkadit juovlačiŋaid beassis. Soahkebeassin gohčoduvvo olggumuš oassi soahkemuoraid bárkkus. Lea álki njaldit beassi muorain. Hui gieđalaš olbmot lávejit ráhkadit golmmadimenšunálalaš násttiid beassis. Nu dahká maiddá Arne. Lea ártet oaidnit stuorra almmáiolbmočorpmaid gierdevaččat coggat beassebihtážiid siskálagaid, orro measta veadjemeahttun bargu. ¶
Dan botta go beassedávvir jorahuvvo gieđas, diimmu mielde, rohttejuvvojit geažit johtilit ja hárjánan sisa ja olggos vai šaddet čohkat nástái. Ovdal go olmmoš oba háhppeha ge jurdilit de lea unnimus ja epmoleamos beassenásti gárvvis. Geažit čuhppojuvvojit eret, ja de giddejuvvo dasa árpu mainna sáhttá heŋget nástti - ja de lea násti gárvvis ja jođus máilbmái muhttin juovlamuora lusa man sáhttá čiŋahit. Luondduivnnat juovlačikŋa ii leat nu čalbmáičuohcci, muhto muittuha meahci ja eará muoraid go heaŋgá dies juovlanigáid ja eŋgeliid gaskkas muoras. ¶
Arne, gean oidnen ráhkadeamen beassenásttiid, dajai ahte son ráhkada daid doalahan dihte suorpmaid soddjilin. Sus lea leasmedávda ja justa dát doaibma heive sutnje. Háleštettiin ráhkadii son sihke smávva ja stuorra násttiid. Lei dego noaidegoansta, ja lei somá oaidnit su gieđaid bargat. ¶
Dál heaŋgá beassenásti mu muoras. Mojohalan go oainnán dan, ja smiehtan Arne stuorra gieđaid birra mat leat ráhkadan dan munnje. Ja de lea vuogas ahte lea dakkár lunddolaš čikŋa maid juovlamuoras, lea earálágan ja dagaha ahte loavttán iežan juovlamuorain, mas leat čiŋat máŋgga báikkis ja máŋgga lágan ávdnasiin. ¶
Dán jagi adveantakalenandara lea Beate Heide buvttadan NRK Sápmái. ¶
Suovas, dát njálggahájat ávnnas man geavahat juovllaid ovdal, ja mii lebbe daid njálgámus hájaid min stobuide lea seaguhus mas leat máŋga rásseávdnasa mat haksogohtet dego parfyma go liggejuvvojit. Dát šaddoávdnasat leat balsama, gáhčči ja šaddooljjut. Gonagassuovvasis, mii lea dat suovas mii eanemusat geavahuvvo Norggas, geavahuvvo dasa lassin kánela, koriánder, lávendel ja ruvsolasttat. Njálggahájat leat álo gullan allabasiide ja illui. Skeaŋka mas maid lei suovas lea áiggis áigái adnojuvvon leat árvvu ja gutni mearka. ¶
Suovas dáidá leat eanemus dovddus go dat lei okta dain skeaŋkkain maid dat golbma viisá bukte Jesusmánnái. Go jo dát mánná rehkenastojuvvui gonagassan, oaččui son dan buoremusa alla árvosaš skeaŋkkain mat rehkenasto leat divrrasin badjelaš 2000 jagi áigi. Golli, suovas ja myrra ledje su skeaŋkkat. Muhttin oskkuin geavahuvvo suovas oskkolaš seremoniijain. ¶
Čilgehus mo suovvasa ráhkada rehkenasto nu dehálažžan ahte lea čállojuvvon ja seailluhuvvo dološ papyrusrullain. Suovvasa geavaheapmi lea katolalaš liturgiijas, ja dat govvida ahte olmmoš lea ovttadat vuoiŋŋas, rupmašis ja sielus. Suovas váldui measta oalát eret protestánttalaš liturgiijas, vuosttažettiin danne go dat dulkojuvvui leat girkooaffaruššan katolihkalaš ovdanbuktinvuogis, man reformáhtorat hilgo hui čielgasit. Ođđasat áiggis dáhpáhuvvá ahte suovas fas geavahuvvo, maiddá protestánttalaš girkus - muhto dalle čujuhuvvo boares testamentii, gos lea čilgejuvvon suovvasa geavaheapmi. ¶
Dán jagi adveantakaleandara lea Beate Heide buvttadan NRK Sápmái. ¶
Jus lea juoga man mii ođđaáiggi olbmot dárbbašat hárjehallat, de lea gulul váldit. Hušša lea ođđa álbmotdávda, ja hušša váikkuha olles olmmošlaš organismma. ¶
Rumaš ja siellu ráhčaba leat balánssas, nu mo buot eallit dahket; muttát gallás, muttát gozuid alde, muttát liekkas ja muttát movtta. ¶
Orrugo oahpes ášši dá? ¶
Min rumaš áinnas háliidivčče leat dássedit, go dalle das lea buoremus. ¶
Jus šaddá menddo ollu bargat menddo unnán diimmuin, de aŋkke dovddan mun ahte šaddá eanet hušša. Mus coahkkigoahtá váibmu johtileabbo, váibmu julká, ja dovddan ráfehisvuođa olles rupmašis. ¶
Lea unohas, ja mun darragoađán vai gearggan johtileabbo. Dábálepmosit ii láve mannat bures, ja dalle šaddá vel eanet hušša. Dáidet leat eambbosat geat maid dárbbašit hárjehallat ahte eai hohpohala. ¶
Hárjánit ahte ádjána nu guhká go ádjána, ii guhkit ii oanehat; ja buot eanemus de hárjehalan dahkat ovtta ášši ain hávális. Dalle mun dábálepmosit gearggan. ¶
Go doalahan fuomášumi das man galggan dahkat dál, de lean nannosat iežan rupmaša siste. Sáhtán dovdat ahte rumaš vuoiŋŋasta stuolus, ahte váibmu coahkká sivvadit, ja jus mus lea lihkku, de illudan go lean dahkamin dan maid dagan justa dál. ¶
Dat de lea baicce vuogas! Mu sávaldat lea ahte olles mu eallin, aŋkke buot árgabeaivvit, go dat leat eanemus, galget leat nu. Mus lea buoremus go nagodan eallit nu. Dađibahábut ii leat juohke beaivi nu ahte lean nu sajis, muhto gaskkohagaid juohke áidna beaivvi lean balánssas iežainan. Dalle lean váhteris. ¶
Mun dovddan ahte áigi ovdal juovllaid lea hástaleaddji hušša dáfus. Goitge šaddet juovllat, muitala mu vásáhus - ja lean ávvudan juovllaid eanet go vihttalogi geardde ovdal, nu ahte das ferte leat veahá dadjamuš, vásáhusas? ¶
Nu ahte dál vuoiŋŋan čovjjiin ja hárjehalan ahte in galgga dadjat in ge dovdat ahte mus lea hoahppu. ¶
Dán jagi adveantakalenandara lea Beate Heide buvttadan NRK Sápmái. ¶
Juovlaruohta smihtten ahte áigun vuolgit Nidarosdomena ipmilbálvalussii ovttas 1500 eará olbmuin, ja vai buohkat galggaimet beassat sisa, čuoččuimet ráiddus. ¶
Čuožžut ráiddus, mearkkaša ahte lea vejolašvuohta oahpásmuvvat ođđa olbmuiguin. Nu lei dán háve maiddá. Sii geat čužžo mu ovddabealde hállagohte váldoeŋgela Mikael birra mii čuožžu allin almmi guvlui. Fertejin jearrat dihte go eanet, ja de ožžon gelddolaš muitalusa: ¶
Nidarosdomena oarjjábeale seainnis, olggumuččas čiegas, čuožžu váldoeŋgel Mikael ja ráđđe. Lea govvačuollu Kristoffer Leirdal guhte lea čuollan bácci. Dán sáhttet buohkat oaidnit iežas čalmmiiguin. Dan man máŋgasat eai dieđe lea ahte váldoeŋgelis lea Bob Dylana ámadadju. ¶
Váldoeŋgel Mikael lei almmi soahteveaga láidesteaddji, ja jođihii soađi biru ja su vašálaš fámuid vuostá.Ja de lei nu ahte Leirdal sakka hervvošii Bob Dylana, ja erenoamážit Dylana vuostálastima Vietnamasoađi vuostá. Ja dáhpedorpmis bođii Dylan Troandimii doallat konseartta. ¶
Ja go son lei Norggas 2001:s de muitaluvvui Dylanii ahte eŋgelis mii lea Nidarosdomenis lea su ámadadju. Lei vissá čuohcan sutnje! ¶
Ii leat dušše Bob Dylan guhte lea luoikan iežas ámadaju bácciide Nidarosdomena oarjjábealde seaidnái. Son lea okta máŋgasis. ¶
Itgo dovdda Nidarosdomena historjjá, nu go dajat? ¶
Na, dalle it dáidde dan ge diehtit ahte Nidarosdomen lea huksejuvvon ruđain man leat dinen go leat vuovdán goikeguoli. ¶
Dál lea boahtán ovdan ahte maiddá Bergen sáhttá giitit goikeguoli iežas valljivuođa dihte, mis leat ossosat sihke duopmogirkus ja Bergena brukkain, nu ahte mii sáhttit čevllohallat mii geat leat davvin eret. ¶
Dán jagi adveantakalenandara lea Beate Heide buvttadan NRK Sápmái. ¶
Dál de lean dan ge vásihan. Lean čoaggán hásselnihtiid. Lei duođaid fiinnis. Dál lean mun ge leamaš niehttemeahcis, jurddaš. ¶
Lei oainnát nu ahte ledjen Moldes, ja doppe muitalii Edel ahte son lei fitnan čoaggimin nihtiid. Son ferte leat vuohttán áibbašeami mu ámadeajus, go son lei jođán dadjat ahte mii áinnas sáhtiimet mannat niehttemeahcis finadit. Son diđii gos lei. ¶
Sánis dahkkui ii lean guhkki. Ovdal go háhppehin oba jurdilit ge, de čuoččuimet hásselniehtteskirriid luhtte. Edel lei váldán áhčis soappi mielde, ja dainna son sojahii ovssiid vulos. ¶
Vuos fertii diehttelasat čájehit munnje mo hásselniehttegihppu lei oaidnit muoras, ja dadjat jo čujuhit dan munnje vai oidnen daid. Lei nu somá faŋuhallat nihtiid! ¶
Ja fáhkka mus ledjet lupmat dievvan. Niehttečoaggináigi lei nohkagoahtimin, muhto mun gullen mo niehtit skilaidedje niehttegaraid siste. ¶
Lei gelddolaš cuovkut nihtiid maid ieš ledjen čoaggán, ja ávvu borrat áiddo láddan hásselnihtiid. Edel muitalii ahte son oktii lei rádjan olles gore dievva nihtiid loktii, muhto go manai viežžat nihtiid, de dat ledje jávkan! ¶
Sáhpánat ledje gávdnan su vuorkká, ja ledje herskostallan. Dan maŋŋá borragođii Edel nihtiid čavčča mielde, go leat buoremusat. Son maiddá muittuhii mo mii láviimet speallat filipine juovllain. ¶
Don muittát dan? Go ovtta niehttegaras ledje guokte niehti, de šiehtadeidde vuoittu. Ja boahtte háve go dat guovttis geat leigga juogadan ovtta filipine deaivvadeigga, de galggai muitit dadjat "filipine" vuosttažin, ja de vuittii. ¶
Dán jagi adveantakalenandara lea Beate Heide buvttadan NRK Sápmái. ¶
Bidjat juovlamuorajuolggi murrii lea juoga man in hálddaš nu hirbmat bures. ¶
Jagiid mielde lean geahččalan iešguđetge juovlamuorrajulggiid, muhto dat mii dáin lea oktasaš lea ahte dárbbašuvvojit guovttis dan bidjat, nubbi ferte doallat muora njuolga ja nubbi ferte botnjat skruvaid máddagii. Lea dagahan iešguđetge hástalusaid. ¶
Muorra sáhttá maid mielddisbuktit máŋgga lágan doaimmaid. Sáhttá leat menddo gassa máddu, nu ahte ferte čohkat dan ovdal oba sáhttá ge coggat juolggi sisa. Sáhttá leat olles prošeakta dat, ja dat ádjána go olbmos rievtti mielde leat duhát eará ášši jurdagiin. ¶
Dán jagáš muorra lei dasa lassin hui čáppat. Unni ja ruoná oavssit lávgadin máddagis gierragii. Čullojuvvon dáppe láhkosis ja njulgestaga guoibmás oahpis mii lea čuvvon mielde ruoktut. ¶
Dán jagi galggai muorra biddjot juolgái áiggil juovlaruohta, dan ledjen mearridan. ¶
Juovlamuorajuolgi lei gárvásit kámmáris, ja ledjen sihke gávdnan dan, ja ohcan dan oidnosii. ¶
Fuomášin ahte váilo moadde plastihkkabihttá guovtti skruvas dain golmma skruvas mat gullet juovlamuorrajuolgái, muhto nu optimistálaš go lean, de smihtten najojo, sihkkarit manná bures dán jagi maid, - ja de bijaime juolggi gitta. ¶
Lei veahá skivžžas, čuččodii gaskafeaskáris giera robis ja vuorddašii láhttiid bassot. Go dat lei dahkkon, ja muorra loktejuvvui várrogasat sisa stohpui, de dat lei vitnjut ja mieiggadii seainni vuostá. Áddejin ahte dál lei dárbu ođđa juovlamuorrajuolgái. ¶
Lean máŋga jagi sávvan juovlamuorrajuolggi mii njamista iežas gitta juovlamuora máddagii, muhto dakkár ii leat vissá vel hutkojuvvon. Baicce lea boahtán juovlamuorrajuolgi mas leat stállestráŋggat maid galgá jehkket sadjái. ¶
Dakkára de smihtten oastit, ja maŋŋá go ledjen máŋgga almmáiolbmobuvddas fitnat de bohten rámis ruoktut juovlamuorrajulggiin mii galggai vástidit mu nieguide. ¶
Čájehuvvui ahte lei biika guovdu juovlamuorrajuolggi, ja juovlamuora guovddáš galggai deaivat justa dan biikka. ¶
Dasa lassin fertii muorra leat váhteris. ¶
Nappo áibbas váhteris, ja ii váhteris ja vel veahá! Eai mannan galle sekundda, de leimme moai bártniin nannosit gidden muora juovlamuorrajuolgái. Nu álkit ii leat goassige ovdal mannan. ¶
Oaččut jáhkkit mun lean ilus - ja lean movttegis juovlamuorrajuolggi eaiggát. Dakkár mii dagaha ahte in dárbbaš ovddalgihtii moraštit mo galggan nagodit juovlamuora bidjat juolgái boahttevaš juovllaid. ¶
Dán jagi adveantakalenandara lea Beate Heide buvttadan NRK Sápmái. ¶
Beaivvi ovdal juovlaruohta boahtá Janne bearaš su guossái valvin. Dalle sis lea, nu mo jo lea dáhpin, buotnjunbeaivi. ¶
Dalle lea Janne vuoššan biergorulla, mii gullá juovlaávvudeapmái, ja liepma vuorddaša ahte beassegáhkku galgá butnjot das. Janne baicce liiko láibut sohkaraddjás láibbi buotnjumii. Su mielas lea nu njálggat ahte lea juoga mii lea sohkaraddjái dan sáltelipmii, nu ahte son láibu láibbi mas leat rusiinnat. ¶
Dasa lassin láve Janne guossohit risenrievdnesuohkada sidjiide geat eai leat nu váibmilat lipmii. Liepma lea álbmái, nu ahte dan son guossuha dávjá veahá vuolain ja akevihtain. ¶
Earret dan ahte buotnjunbeaivi lea árbevierru, de lea maiddá Jannii liiba čohkket bearraša guoibmás bottožii čábbát čiŋahuvvon beavddi birra. ¶
Lean áibbas sihkkar ahte lea hávski diehtit ahte juohke beaivvi ovdal juovlaruohta, de lea seamma sihkkar go amen girkus ahte guossohuvvo liepma Janne geahčen, ja ahte dalle lea bearaš čoahkkanan servvošit ja čaibmat – stuoribut ja unnibut, vuorrasat ja nuorat. ¶
Áiddo ovdal maŋimuš hušša ovdal juovlaráfi, ferte leat dego unna boahtit unna sullui gos lea ráfi go boahtá gárvves mállásiidda. Dasa lassin sáhttet bearašlahtut lonuhallat juovlaskeaŋkkaid, ja sávvat guhtet guoibmáseaset buriid juovllaid buorrestagain ja duohta sávaldagaiguin basiide. ¶
Buotnjunbeaivi lea jávkagoahtimin go ii leat šat seamma dábálaš ahte olbmot ieža ráhkadit biergorulla ja vuššet dan ruovttus nu ahte sis lea liepma mas sáhttet buotnjut beassegáhkuid. ¶
Danne lea Janne dehálaš kulturguoddi dán virrui mii lea jávkamin. Son šaddá ovdamearkan boahttevaš bulvii seailluhit vieru liema guossohit buotnjuma várás. ¶
Dasa lassin váldá son badjelasas ráhkisvuođa ja ovdamorraša doaimma, čohkket stuorra soga oktasaš boradeapmái. Dien láhkái lea Janne kulturásahus, justa danne go son lea ealli kulturguoddi. Dan dárbbašat mii máilmmis mii johtilit jorggáhaddá; Mii dárbbašat árbevieruid ja muitomearkkaid mat dagahit ahte eallin bissu čoahkis áiggis goas jagit dánsut johtilat aht johtilat. ¶
Mii dárbbašat deaivvadanbáikkiid ja čoahkkanandilálašvuođaid bearrašiidda, nu mo Janne lea ráhkadan buotnjunbeaivvi oktavuođas. ¶
Soaitá lea áigi geahčastit makkár kulturguoddit mii ieža leat? Makkár borramuššii ja kultuvrii mii bovdet? ¶
Dán jagi adveantakaleandara lea Beate Heide buvttadan NRK Sápmái. ¶
Buohkat dáidet leat gullan juovlaevangeliuma birra. Dán oanehis muitalusa man gávdnat evangelistta Lukasis, nuppi kapihttalis. Doppe čuožžu oanehis muitalus, muhto lea guovddáš muitalus kristtalašvuođas. ¶
Márjá lei buhtesnieida gii lea sullii 13 jagi, go riegádahtii iežas vuosttašriegádan máná, giesai su ja bijai su krubbái. Maŋŋá riegádahttima bohte nuorra pára lusa guođoheaddjit ja sii muitaledje Márjái ahte almmi eŋgelat ledje muitalan áiddo riegádan máná birra. Ja de čuožžu čállojuvvon «... ja vurkii visot váibmosis ja guorahalai dan» . ¶
Lean álo smiehttan dán cealkaga birra go juovlaevangeliuma lea lohkkon. Lea oalle erenoamán ahte Luhkas čállá nissonolbmo perspektiivvas measta 2000 jagi áigi, go dalle ii lean álgage dábálaš ahte nissonolbmuide addui jietna. ¶
Danne lea dát leamaš munnje čáppa oassi čállagis. Márjjá, buot eanemus dovddus buhtesnieida áiggiid čađa, eatniváibmu dáiddii coahkkit erenoamáš garrasit dán njuoratmánnái mii sutnje bođii nu imašlaš vuogi mielde. ¶
Ii leat ártet ahte eatniváibmui bohte fámut go guođoheaddjit bohte ja muitaledje maid eŋgelat ledje muitalan áiddo riegádan máná birra. Buot eatnit dovdet dovddu ahte lea oavdu-dahkku go mánná gean sii leat guoddán váimmu vuolde riegáda, ja ahte sii viimmat besset dearvvahit su gii lea čiehkádan čoavjjis máŋggaid mánuid. ¶
Mánná ja eadni leaba leamaš symbiosan ja fáhkka leaba earránan. Lea stuorra boddu man áiddo šaddan váhnemat guddet mielde váimmuideaset. ¶
Mis buohkain lea nu ahte muhttin sánit mat daddjojit ságastallamis skádjet min váimmus ja dagahit ahte mii joatkit smiehttat daid birra. ¶
Dat bidjet jurdagiid johtui, ja danne mii vurket daid váimmuideamet. Muhtomin leat sánit nu čábbát ahte mii guoddit daid čikŋan min julki eallima árjjas. ¶
Dat muitala man dehálaččat sánit sáhttet leat, ja makkár mearkkašupmi dain sáhttá leat min eallimiidda. Soaitá don ge muittát muhttin sániid main leamaš mearkkašupmi dutnje? ¶
Ahki-sáni agi-hápmi sáhttá mearkkašit maiddái "álo" dahje "guhká" . ¶
Agi-hápmi sáhttá maiddái mearkkašit "álo" dahje "guhká" . Danin sáhttá dadjat ahte olmmoš gii lea álo dahje hui guhká dahje eanaš áigge eallimisttis leamaš gassat, lea "agi gassa olmmoš" . ¶
Konrad Nielsena sátnegirjjis oidnojit maiddái eará ovdamearkkat. ¶
Sampmi ¶
Agillity ii leat nu dovddus gilvu davvin, muhtto gávdnojit gal oassálastit. ¶
NRK Sámi reportár Kolbjørn Norvang finai Rávdujotnjárggas geahččamen Agillity hárjehallama. Doppe háleštii Linn Kristin Bærain. Guldal ášši ja geahča video vuolábealde. ¶
Orkána gohčoduvvo čáhceborgan sámegillii. Dalle lea nu dálki ahte jogat, jávrrit, mearra ja buot čázit suovastit. Dat dego duldejit. Dološ olbmot dadje ahte dál ii leat šat leaika, dál ii leat šat stoarbma, muhto čáhceborga. Dalle lea jo hirpmus dálki (hirpmus stoarbma). ¶
NRK Sámi Radio nammadan dálketearbmajoavku lea heivehan sámegiel sániid Beaufort-skálái: ¶
Varmegrad = lieggaceahkki, lieggagráda, lieggagráđđa Kuldegrad = galbmaceahkki, galbmagráda, galbmagráđđa ¶
Dáin čujuhusain lea dát skálá maiddái suoma- ja ruoŧagillii: ¶
ILMATIETEEN LAITOS ¶
SMHI ¶
Golmmajahkásaš Aslak Mattis lea juo álgán hearggi, dahje nu gohčoduvvon udámat, dápmat. ¶
Čáhppadin, bahkka ja dievva muitalit eatnatvuođa. ¶
Bahkka, dievva ja čáhppadin muitalit ahte dihto sajis, báikkis, guovllus, lanjas, dálus leat valjit olbmot, guolit, fatnasat jna.: ¶
1) Bahkka ledje olbmot doppe. ¶
2) Olbmot ledje dievva stobu. ¶
3) Guolit ledje dievva buot fatnasiid. ¶
4) Olbmot ledje čáhppadin šiljus. ¶
5) Fatnasat oidnojit čáhppadin vuotnabađas. ¶
Čáhput guovlu Gáivuonas sáhttá leat ovdamearkan mo sápmelaččat sáhtašedje oažžut eaigátvuođa ieažaset guovlluide, lohká sámi vuoigatvuodalávdegotti áirras. ¶
Čáhpputguovlu Gáivuonas lea guovlu maid báikke olbmot leat hálddášan dál guhtta jagi dan rájes go Alimusrikti mieđihii sidjiide eaiggátvuođa. ¶
Čáhputsiidda isit ja sámi vuoigatvuoda lávdegoddeáirras, Eilif O. Larsen, jahkká eará guovlluin Sámis sáhttit ásahit seamma eaiggátvuođa guovlluide go Olmmáivákkis: ¶
EARA GUOVLLUT MAID DEGO CAHPUT ¶
Giellakaféa lea dán albmái viehka mávssolaš, go dat mearkkaša ahte son jobe oktii mánus beassá sámástit. Ruovttus ja gávppis šaddá aivve dárustit. ¶
– Dat manná veahá áigi ovdalgo njuovčča luovvana, muhto go de lea veahá bulljardan ja ságastan dáppe de orro buorráneamen, muitala Idar Pedersen (67). ¶
Son lea okta dáin gii searvá giellakaféaii maid Gáivuona suohkan oktii mánus lágida su gilážis, Dálošvákkis. ¶
Dát beaivi lea sutnje šaddan illubeaivin, go doppe sii besset háleštit maiddái dan birra mii lea hui lahka váimmu. ¶
– Mii lávet muhtomin maid giellaáššiid ja sámegielsániid birra hállat. Dat lea hui somá go fáhkkestaga bohtet sánit millii maid eat šat riekta dieđe mat leat, lea go rivttes hámis dat sátni, ja leaš go ba rivttes sátni ge. Lea hui somá iskat dan muittu, ja dan gal lean fuomášan ahte go mii ovttas beassat suokkardit de muitit maid buorebut, lohká Pedersen. ¶
Gáivuona suohkana ovdánahttinhoavda Gunn Andersen muitala sis leat golmma gilážis dákkáraš fáláldat. Oktii mánus lágiduvvo giellakaféa Dálošvákkis ja Olmmáivákkis. Biertaváris ges oktii vahkkus. ¶
– Dát lea hirbmat dehálaš doaibma. Min suohkanis leat olusat mat leat oahpahallamin sámegiela, ja dasa lassin leat sii geat jo máhttet giela ja dárbbašit dán beassat geavahit, oaivvilda Andersen. ¶
Dása lea Pedersen ovttaoaivilis. ¶
– Lea hui dehálaš bisuhit dan giellakaféa, go eai dáppe ba gávdno ge eará sajit gos beassá ná sámástit. Min guovllus lea nu, dađi bahábut. Ja dat gal lea dáruiduhttima sivva, go dolin ledje sápmelaččat dáppe ge oaivvilda Pedersen. ¶
Maid dát fálaldat mearkkaša dutnje? ¶
– Munnje addá dan dovddu ahte beasan sámástit, ja ahte mu giella eallá, ja dáinna lágiin in vajálduhte loahpa Pedersen. ¶
Sámegielas leat oalle olu sánit mat čilgejit muohttaga. Áidnestit dahje áidnet čilge man olu bidjá muohttaga. ¶
Áidnestit mearkkaša muohttit veahá. Dat sáhttá baskkedit fieskki. Luottat gal eai jávkka, muhto sáhttá varraseamos luottaid vuohttit. Go boares šalkka ala boađesta muohta, áidnesta, dalle vuohttá ođđa luottaid. ¶
Gáldu: NRK Sámi Radio dálketearbmajoavku. ¶
Seavdnjadeamos áigge jorggiha beaivváš juovlamánu 21. dahje 22. b. Ja nu guhku beaivečuovga beaivvis beaivái, ja lávejit ge dadjat ahte "juohke beaivi guhkku ovttain rievssatlávkkiin" . ¶
Lea ain ollu muohta eanas guovlluin Finnmárkkus. Ollu suohkanat áiggoše danne skutermáđiid doallat rabasin guhká. ¶
– Dál lea fiidnámus áigi. Leat fierttut ja guolli maid doppe álkkibut vuggii, lohká Deanu sátnejođiheaddji Frank Ingilæ. ¶
Su suohkan lea juo sádden fylkkamánnii ohcamuša beassat skutermáđiid doallat guhkit rabasin. ¶
Fylkkamánni lea bivdán ohcamušaid sáddet sidjiide ovdal cuoŋománu 28 beaivvi. ¶
– Mii álgit meannudit ohcamušaid go skutervuodjináigodat nohkágoahtá. Danne lea buoremus jus ohcamušat leat ollen midjiide ovdal 28. beaivve dán mánu. Vaikko dál lea ain olu muohta, sáhttet bivvalis dálkkit jođánit suddadit muohttaga. ¶
Suohkanat fertejit dárkilit čuovvut áigemeari, go Fylkkamánni ii meannut ohcamušaid mat bohtet beare maŋŋit. ¶
– Suohkanat fertejit ieža čielggadan movt boazodollui heive rabasin atnit skutermáđiid, ovdal go sáddejit midjiide ohcamuša. Lahtut eai ábut šaddat vahágin earáide geat dárbbašit guovlluid. ¶
Unjárgga, Poršáŋggu ja Deanu gielddat leat juo ohcan guhkidit skutervuodjináiggi. Dát gielddat bivdet rabas lahtuid vel hellodatbasiide, ja leat ohcan guhkidit áiggi miessemánu 12. ja 14. beaivve rádjai. ¶
Kárášjoga gielddas leat dál čállime ohcamuša. Guovdageainnus ja Álttás eai sáhttán vel vástidit guđiid lahtuide ohcet guhkit skutervuodjinlobi. ¶
Deanu gielda lea gulahallan boazodolliiguin geat leat skutermáđiid lahka. Orohat 9 lea dohkkehan guhkideame. Orohat 13 lea ges johtán eret muhtin guovlluin go skuterjohtolat muosehuhttii ealu. ¶
– Deanu gielda ii oainne dárbbašlažžan eambbo gulahallat boazodoaluin, čállá gielda ohcamušas. ¶
- Sámediggi han lea guhkit áiggi juo badjilgeahččan sámi eanadoalu, lohká Máze eanadoalli Johan Tore Eira. ¶
Sámediggeráđđi lea gárvvistan ođđa eanadoallodieđáhusa sámi guovlluide. ¶
Mihtun lea seailluhit vuođđoealáhusaid kulturriggodaga. ¶
Eira vásáhus lea ahte eanadoallu oažžu gáržžit ja gáržžit birgenlági go eanadolliid árbevirolaš vuoigatvuođat čađat vuoittahallet eará beroštumiide. ¶
GULDAL: Viimmat beroštišgoahtán ¶
Su máttut leat bargan ealáhusas eallenági, ja ieš ge bargagođii eanadoalus juo mánnán. ¶
Su čuoččuhus lea ahte eanadoallu badjelgehččo, ja danin son sávvá ge buresboahtima Sámedikkeráđi ođđa eanadoallodieđáhussii. ¶
Ráđđelahttu Terje Tretnes ii mieđit Sámedikki badjelgeahččat eanadoalu. ¶
- Váldosisdoallu dán ođđa eanadoallodieđáhusas lea doalahit bargosajiid ealáhusas ja ráhčat dan ovdii ahte ealáhus ceavzá ja ovdána boahtteáiggis. ¶
- Min vásáhus lea ahte sámi eanadoallu lea máŋgga ládje dážaluvvan go sápmelaččaid dilli ii leat dáža eiseváldiid eanadoallopolitihkkas váldon vuhtii doarvái bures, lohká Tretnes ¶
Johan Tore Eira sávvá dieđáhusas leat ávkki, nu ahte sámi eanadoalu árbevierut buorebut gáhttejuvvojit boahtteáiggis. ¶
-Mis lea maid rievttit ja midjiide gullet dat lagas eatnamat, mat dál leat áidojuvvon eret mis ja gos mii láviimet guođohit ja luopmániid čoaggit. ¶
Dál fertet mii jearahit lobi dohko beassat, dohko gos mii agibeaivvi, máŋga buolvva čađa, leat viežžan dan mii gulaš sámi eanadollui, lohká Eira. ¶
Sáláta suohkanis vuordá bivdojoavku beassat báhčit geatki. Mannan vahkkoloahpa lei stáda luonddubearráigeahčču Sáláta suohkanis, Nordlánddas, iskamen 15 bohccoráppi, ja 11 dáin lei goddojuvvon geatkái. Bivdojoavkkus leat dál buot bivdolobit, dál vurdet dušše lobi vel álbmotmeahcistivrras. Sáláta sátnejođiheaddji, Rune Berg, dadjá ahte geatki lea stuora noađđin suohkana álbmogii. ¶
Sámi girkoráđđi galgá demokratiserejuvvot. Ovddasteddjiid galgá boahtteáiggis válljet válggaid bokte iige nu mo dál nammadeami bokte. Seamma láhkai galgá maid válljet ovddasteddjiid golmma davimus bismmagotteráđđái, nu muitala Sámi Girkoráđi jođiheaddji Sara Ellen Anne Eira. ¶
Eira ii loga dálá vuogi leat eahpedemokráhtalažžan, muhto dál háliidivčče Sámi Girkoráđđi demokratiseret válggaid. Dan oktavuođas lea girkoráđđi ásaheamen Sámi girkolaš válgačoahkkima nu ahte boahtteáiggis šattašii vejolaš válggaid bokte válljet sámi ovddasteddjiid girkoeallimii. ¶
Sámi girkoráđđi sádde dál gulaskuddamii evttohusa Norgga Girku Sámi girkolaš válgačoahkkima birra. Sámi Girkoráđđi lea bivdán girkoráđđedirektevrra ovttas Sámi Girkoráđiin čielggadit ahte galget go ásahit sámi girkolaš válgačoahkkima, mii juohke njealját jagi lágiduvvošii. ¶
Válgačoahkkin árvalusas boahtá ovdan mo nominašuvnnat galggašedje lágiduvvot go galgá válljet sámi ovddasteddjiid Norgga girku stivrenorgánaide, ja mo válgačoahkkimii galggašii čohkket ovddasteddjiid. ¶
Lea dehálaš ahte sápmelaččat ožžot vejolašvuođa oassálastit girkoeallimii iežaset kultuvrra ja iešvuođa vuođul, ja ahte ožžot saji hábmet iežaset girkoeallima Norgga girku siskkobealde. Mihttomearrin lea ahte sámi girkoeallin šaddá oassin Norgga girku oktasaš identitehtii. ¶
Evttohus čilge maid mo nomineret sámi áirasiid geat galggašedje válljejuvvot Norgga girku stivrenorgánaide ja mo válljet áirasiid Sámi girkolaš válgačoahkkimii. ¶
Áigumuš lea ahte Sámi girkolaš válgačoahkkin dollojuvvo vuosttaš háve Girkoválggaid oktavuođas 2019s. ¶
Mánáidviessu, politiijat ja mánáidsuodjalus Romssas, galget dál ovttasbargat buorebut. Dán vahku čoahkkimastet mánáidviessu ja politiijat mánáidsuodjalus-ossodagaiguin miehtá Romssa fylkka. Dát sierranas instánssat barget dávjá seamma áššiiguin seamma áigge. Buorre koordineren lea dárbbašlaš vai sii eai billis guhtet guoimmiset ovddas, dan dadjá Romssa mánáidviesu jođiheaddji, Ståle Luther. ¶
Sámi Allaskuvla lea ohcan WINHEC akkrediterema dahje dohkkeheami. ¶
Akkrediterenproseassa lea leamaš jođus 2006 rájes ja vahku geahčen boahtá WINHEC árvvoštallanjoavku galledit Sámi allaskuvlla. ¶
Akkrediteren mearriduvvo WINHEC čoahkkimis juovlamánus dán jagi. ¶
GULDAL: Allaskuvla ohcá ¶
WINHEC, World Indigenous Nations Higher Education Consortium, lea riikkaidgaskasaš orgána, mii guorahálla ja dohkkeha álgoálbmot universitehtaid. ¶
Sámi allaskuvla lea ohcan WINHEC akkrediterema dahje dohkkeheami, ja Sámi allaskuvlla várrerektor Marit Breie Henriksen muittala ge ahte akkrediterenproseassas de guorahallet doaimmaha go Allaskuvla iežas doaimmaid ja bargguid álgoálbmot perspektiivvas. ¶
USA álgi presideanta, Donald Trumph, áigu máhcahit Davvi-Amerihká álgoálgoálbmogiid alimus vári Denali nama fas Mount McKinley nammii. ¶
Denali nama leat Alaska álgoálbmogat guhka juo geavahan, ja lei USA luohpi Presideanta, Barack Obama, guhte válljii Denali nama, danin go dat namma geavahuvvo Alaska álgoálbmogiid gaskkas. ¶
Mount McKinley nama lei muhtun golleroggi guhte bijai nama Mount McKinley dán várrái jagi 1886, go gulai ahte Ohio gávpoga ássi ja republihkalaš bellodaga politihkar, William McKinley dalle lei vuoitán republihkalaš bellodaga nominašuvdnaválggaid. ¶
Alaska 42 Athabascan čearddaid ovttastusa presideanta, Victor Joseph, dadjá ahte sii guhka leat dáistalan oažžut dohkkehuvvot Denali nama 6.194 alla várrái. ¶
Sii leat nu guhka bargan dan badjelii ahte vári álgoálbmotnamma dohkkehuvvo, ja danin dat ii berre dál fas rievdaduvvot dien amas nammii, dadjá Victor Joseph. ¶
Son dadjá ahte dalle go namma rievdaduvvui eret Danali namas Mount McKinley nammii, de dat gal eaddudii ja loavkašuhtii riikka álgoálbmogiid. ¶
Jus vári namma dál fas galgá rievdaduvvot, de dat gáibida ahte presideanta ovddida nammarievdadan ávžžuhusa USA kongressii. ¶
Mii áigut geahčadit dárkileappot iežamet bargovugiid, nu lohká politiijameašttir Ellen Kathrine Hætta maŋŋá go politiijaidáššiid erenoamášovttadat celkkii ahte politiijat livčče sáhttán buorebut gieđahallat 37-jahkásaš nissona veahki jearrama ovdal go son ja su gánda godduiga diibmá borgemánus kirkonjárggas. Hætta lohká iežaset álggahan konkrehta buoridandoaimmaid. ¶
Dál lea Sápmi Music lágideame nuppi konseartamátkki dán giđa. ¶
Áilloš lea okta dain gii galgá máŧkái boahttevahkku rájes. ¶
Sii geat mátkkoštit cuoŋománu vuosttaš vahku leat "Áilloš" /Iŋgor Ántte Ailu Gaup ja su joavku ja maid nuorra gitár-taleantta, porsáŋgulaš Viktor Wilhelmsen ja su trio. ¶
Sii mátkkoštit Finnmárkus ja Suomas. ¶
Dáid beassážiid almmuhiige Áilloš/Iŋgor Ántte Áilu Gaup, iežas vuosttaš CD-skearru. ¶
Konseartamátki lea ovttasbargu gaskal Sápmi Music ja Musikk i Finnmark. ¶
Guovdageain suohkan áiggošii hukset dáiddadálu gos Áillohačča dáidaga galggašedje áimmahuššat, muitala Guovdageainnu sátnejođiheaddji Klemet Erland Hætta. ¶
- Mu mielas lea buorre go dál leat bargagoahtán ja leat bidjan prošeaktajoavkku dáinna bargat. ¶
Gal dat lea ge dárbu čohkket Áillohaččat dáidaga ja publikummii han lea maid issoras ovdamunni gávdnat buot ovttasajis. ¶
Dan lohká Lásságámmi stivrrajođiheaddji Willy Ørnebakk. ¶
GULDAL: Áillohaš galleri til Kautokeino ¶
Huksen-plánat leat buori muddui gárvásat, ja dál lea dan 15 milliuvdnasaš máksi visti ruhtadeapmi, dat stuorámus gažaldat, lohká sátnejođiheaddji Klemet Erland Hætta. ¶
GULDAL: Áillohaš dáiddadállu ¶
Guovdageainnu suohkan oaččui 200:s 50 njuohtama skeankan Áillohaččas, muhto Nils Aslak Valkeapää alláárvosaš dáidágis ii leat dál dohkkálaš čájáhusbáiki. ¶
Dál heangájit njuohtamat suohkanvisttiid seinniin. Moadde leat dearvvašvuođa guovddážis, earát skuvllain ja muhtin govat ges suohkanviesus. ¶
Seammas eai leat govat mo ge sihkaraston dain báikkiin gos leat. ¶
Suohkan lea juo 2002 rájes bargan sierra dáiddagalleriija oččodit suohkanii, muhto ii leat vel ceagganan sierra viessu. ¶
Lásságámmi vuođđudusas lea juo muhtinlágan ovttasbargu Guovdageainnu dáiddaviesu bargojoavkkuin. ¶
Lásságámmi stivrajođiheaddji Willy Ørnebakk lohká ahte iežaset bealis ulbmilin vel eambbo dovddusin dahkat Áillohačča dáidaga, ja de lea vuogas nannet ovttasbarggu Guodvageainnu suohkaniin. ¶
Dál vuordá sátnejođiheaddji Klemet Erland Hætta ahte ožžot ruhtadeami, vai beasašedje dáidaga vurket albmaládje. ¶
Sátnejođiheaddji mielas livččii buoremus oažžut almmolaš ruhtadeami dáiddavissui, muhto sii leat maid suohkana bealis oččodeame priváhta ruhtadeaddjiid, vai dáiddadállu jođánit ceagganivččii. ¶
Aina stuorámus sávaldat lea ahte su eadni nagodivččii vázzit fas. Dalle sáhtášii eadni vuolgit su mielde vázzit, sihkkelastit, čuoigat, mearkut ja oaggut. Maiddái iežas máná latnjii, mii lea nuppi gearddis, livččii sáhttit mannat jus mat dearvvaš livččii. ¶
Ainai ii leat dat mihkkige diehttalasaid ahte eadni bassaladdá ja málesta. Dávjá lea Aina gii dan dahká. Go áhčči ii leat ealu luhtte, de son veahkeha Aina. ¶
Aina eatnis Monicas lea MS-dávda. Dat dahká ahte rumaš ii jeagat oaivvi ja danin ii nagot vázzit galle lávkki. Fámut ja deahkit nohket, mii maid dahká ahte ii leat álki bissut čuoččat. ¶
Son gárttai ovtta áigge juvlastuolus čohkkát go dávda lei hui vearrái. Dát dávda hehtte su dahkamis olu árgabeaibargguid ja dat de dagaha ahte sus dávjá lea heajos oamedovdu Aina ja bearraša hárrái go ii nákce nu olu. ¶
Aina gal áinnas veahkeha eatnis, muhto mángii hálidivččii dušše leat 7-jahkásaš nieiddaš; Stoahkat, skihpáriiguin ovttastallat, buđaldit lanjas ja iige dárbbašit smiehttat maidige eará. ¶
Aina liiko oaggut ja dahká dan dávjá geaseáigge. Dalle beassá veaháš bosihit ja bottu váldit árgabeaivve hástalusain. ¶
Aina eadni Monica lea dál ožžon dieđu ahte sáhttá Ruoššas divššu oažžut, muhto dat máksá olu. Bearaš lea čoaggigoahtán ruđa sosiála mediaid bokte vai Monica suittášii váldit vuostá dán saji. ¶
Aina maid hálidivččii dahkat juoidá vai su eadni Monica dearvvasmuvašii, muhto maid? ¶
Váhnen Ebba Joks lea suhttan ja áitá geassádit Norgga stáhtagirkus. ¶
Publisert ¶
– Mun hálidan ahte mu ovcci jahkásáš mánná galgá beassat oahppat kristtalašvuođa birra eatnigillii, váimmugillii. Mu mielas badjelgeahččá girku min álbmoga go virgáibidjet olbmo gii ii máhte sámegiela, lohká moaráskan váhnen Ebba Joks Deanus Min Áigái. ¶
Min Áigi ¶
Sivva áitagii leago Buolbmát ja Deanu searvegodderáđi virgáibidjanlávdegoddi ii leat beroštan sámi álbmoga vuoiŋŋalaš dárbbuid birra. Katekehta virgái ledje ožžon moadde ohcci ja válljejedje dan geas lei sihke katekehta- ja diakonaoahppu. ¶
Teáhterbihttá čállojuvvo, ja bihttá de čájehuvvo. ¶
Čájáhus lea go čájehuvvo mii nu, govat, teáhterbihttá. Čájálmas fas lea teáhterbihttá, ja go bihttá vuosttaš geardde čájehuvvo, de lea vuosttaščájáhus. Nu čilgii prof. Pekka Sammallahti čájáhus ja čájálmas sániid erohusa. ¶
Álás govat nuorain levvet jođánit miehtá Norgga, muhtin applikašuvnna čađa mii gullá telefovdnii ja dihtoriidda, Discord nammasaš applikašuvdna. Nu dieđiha tv2. Applikašuvnnas juogadit álásgovaid mas lea olles namma, telefovnna nummar ja orrunsadji. Finnmárkku politiijaid dieđuid mielde de eai dovdda sii makkár ge váidimii govaid ektui dán applikašuvnnas fylkkas. ¶
Romssa ja Finnmárkku boraspirelávdegoddi háliida albasiid sirdit eret dán guovllus, ja ákkastallet dainna, ahte dat speadjá bohccuid. Luondduhálddašandirektoráhta doarju sin. ¶
Dát lei fáddán go 8 boraspireguovllu (Finnmárkku ja Romssa fylkkaid) boraspirelávdegotti ovddasteaddjt deaivvadedje eanandoalloministariin ja dálkkát- ja birasministariin dán vahku álggus. Boraspirelávdegotti jođiheaddji, John Roald Karlsen, muitala ahte dutkan lea duođaštan ahte geatki dat speadjá buot eanemus ja albbas borra ráppiid maŋŋá go geatki lea bohccuid goddán. ¶
John Roald Karlsen lohka miellagiddevažžan dan go luondduhálddašandirektoráhta dál čuovvolan si ja leat hupmagoahtán sirdit albasiid eará guovlluide. ¶
Áidna mii guozaha dán áigumuša lea dat go Stuorradiggi ii leat vel ollen digaštallat das man olu boraspiret Norggas galget leat, dadjá Karlsen. ¶
Dát mearkkaša dan, ahte dálá lohkku bisuhuvvo. Son mieđiha ahte albasiid sirdin davimus boraspireguovllus nubbái, sáhttá dagahit váttisvuođaid dan guvlui gosa albasat sirdojuvvojit. ¶
Karlsen muittuha ahte Romssa ja Finnmárkku boraspireguovlu lea Norgga stuorimus boazodoalloguovlu, gos 80% norgga boazodoalus lea. Danin ii dagahivčče seamma váttisvuođaid sirdit eará boraspireguovlluide davvin eret, dadjá John Roald Karlsen. ¶
Politiijat leat ožžon dieđu ahte muhtin olbmot leai oaidnán ovtta albasa dán ija. Dieđiheaddji lei albasa oaidnán dan botta go lei ruohttamin bussá maŋis. ¶
Odne ovdalgaskabeaivve lea earenoamáš dáhpáhus, go beaivváš sevnnjoda. Muhto it berre geahččat njuolga beaivvážii, go dainna sáhtát čalmmehuvvat. ¶
Nu váruha čalbmedoavttir Per Somby: ¶
GULDAL: Beaivvassevnnjodeapmi ¶
Go transseksuála olmmoš lonuha sohkabeali, de it galgga sus šat jearahit su ovddeš nama. ¶
Chris Nikolas Hermansen Sara riegádii nieidan, muhto son nuorran juo dovdagođii ahte ii heive eallit nieidan. Su mielas son ii heiven eará nieiddaid searvái, muhto ii heiven gal bártniid searváige go juo lei nieida. ¶
Maŋŋel go lei beassan dahje konfirmerejuvvon de ostii son dihtora. Ja interneahtas son ohcagođii dieđuid transseksuálavuođa birra. De son dego dáikkihii, Chris ipmirdišgođii ahte son ieš lea transseksuála. ¶
– Mun ožžon "woaw" dovddu go lohken transsaid birra, čilgehus mii lei čállon transsaid birra heivii juste munnje, čilge Chris Nikolas dán vahku Studio Sápmi -prográmmas. ¶
Nu álggii Chris Nikolasas guhkes proseassa, son áiggui šaddan bárdnin. ¶
Muhto ovdalgo son nuppástuhttogoahtán bárdnin, de fertii vuos eadnásis muitalit mii dál lea geavvame. Ja sutnje gal lei lossat gullat ahte nieida lei rievdame bárdnin. ¶
– Eadnái dat lei moraš, son dovddai ahte su nieida jámii. Ja ahte muhtun amas bárdni lei váldán su nieidda saji. Muhto mun dadjen eadnái ahte in leat jápmán, mun lean ain dat seamma lunddot olmmoš vaikko mus ii leat šat nieidda hápmi, muitala Chris Nikolas rahpasit. ¶
Su eadni gal dohkkehii Chris Nikolasa mearrádusa, muhto sus lei okta sávaldat. ¶
– Ovdalgo go álgen hormonaid váldit de sávai eadni ahte bádden moadde lávlaga maid lávejin lávlut, son háliidii mu ovddeš jiena dego muitun alcces, dadjá Chris Nikolas. ¶
Dihtet go don ahte transseksuála olmmoš ii liiko jus don jearat mii su ovddeš namma lei ovdal nuppástuhttima. ¶
– Dat soardá veaháš jus don jearat mu ovddeš nama. Manne dutnje lea dehálaš dan diehtit? Áidna mas don galggat beroštit lea mu dálá namas, čilge Chris Nikolas. ¶
Geahča dán vahku Studio Sápmi dáppe. ¶
Prográmma oidno maid tv:s mánnodaga NRK2:žis diibmu 1945. ¶
Sámediggi, Sámi Girječálliid Searvi ja Sámi dáiddárráđđi ásahit dal ođđa sámegiel čállioahpu. Áigumuš lea ahte gávdnat unnimusat vihtta čálli geat čállet sámegiel teavsttaid nuoraide. Ja ahte eambbo sámegiel girjjit almmuhuvvojit. ¶
Prošeavtta oktavuođas galget oasálastit ovddidit sin girjjálaš ja dáiddalaš diehtomielalašvuođa, ja háhkat čállifágalaš gelbbolašvuođa sámegilli. ¶
Prošeaktajođiheaddji Piia Susanna Juuso lea dal ohcame ođđa sámi girječálliid prošektii mii bistá guokte jagi. ¶
– Dát lea dakkár girječállinoahppu ja dat lea nuoraid várás ja dakkáriidda geat čállet sámegillii nuoraidgirjjiid. Ja deháleamos ulbmil dáinna prošeavttain lea oažžut sáminuoraid lohkkat girjjiid, románaid, noveallaid, divttaid ja teáhtergiehtačállosiid sámegillii, dadjá Juuso. ¶
Piia Susanna Juuso muitala ahte sii leat álggahan dákkár prošeavtta vai nuorat álget čállit girjjiid sámegillii. ¶
– Sihke sámi dáiddaráđis ja maiddái Sámedikkis fuomášedje ahte sámi nuorain ii leat hirbmat olu girjjálašvuohta. Sámi nuorat eai loga nu hirbmat olu sámegillii, jus sii galget válljet makkár gillii galget lohkát, de sii válljejit váldogiela. Lea maiddái ulbmil ahte nuorat álget ieža čállit sámegillii, go nuorat han dihtet makkár girjjálašvuođa nuorat háliidit, muitala Juuso. ¶
Dál ii leat go moadde beaivvi vel ohcanáiggis ja Juuso muitala ahte ii oktage leat vel ohcan. ¶
– Dál lea vel moadde beaivvi ohcanáiggis ja dál ii leat vel ii oktage ohcan. Muhto mun doaivvun ahte sápmelažžat sii leat dakkárat geat álo vurdet dan maŋemuš beaivái ja ahte sii dalle ohcet beassat sisa. Mii doaivut maid ahte nu oallugat ohcet go vejolaš, ja mii leat jurddašan ahte mii váldit sisa sullii 15 čálli sisa. Muhto jus bohtet eanet ohcamušat, de leat dat vel buoret, dadjá son. ¶
Juuso muitala maid ahte sis ii leat ahkemearri. ¶
– Mis ii leat rievtti mielde ahkemearri, buot nuorat ožžot ohcat ja rávesolbmot geat čállet nuoraid várás. Nu ahte mii eat gal leat gieldime ahte ii oktage sáhte ohcat ja mii ávžžuhit ahte buohkat geat háliidit čállit sámegillii girjjiid, ohcet. Ja lea vejolaš čállit Davvisámegillii, lullisámegillii ja julevsámegillii girjjiid, dadjá son. ¶
– Álgoálbmogiid árbevirolaš eallimis ja máhtolašvuođas gávdnošii čoavddus dálkkádatrievdamii, lohká ON:a dálkkádat-panela nubbinjođiheaddji. ¶
GULDAL: Eamiálbmogat gájušedje máilmmi ¶
Ovttastuvvan nášuvnnaid dálkkádatpanela nubbinjođiheaddji, professora Mohan Munasinghe oaivvilda ahte álgoálbmogat berreše čalmmustahttit mot galggašii eallit nu ahte luondu ii nuoskkiduvvo. ¶
Ruošša politiijat válde ikte iđđes gitta RAIPON ovddeš álgoálbmotáŋgirdeaddji, Rodion Sulyandziga, go son lei ráhkkaneamin jođihit riikkaidgaskasaš álgoálbmotseminára masa ledje boahtán eamiálbmotovddasteaddjit miehtá Ruošša. ¶
Nu politiijat hehttejedje su jođiheames álgoálbmotseminára. ¶
Árrat sotnabeaivve Ruošša politiijat bohte ja burge Rodion Sulyandziga ássanbáikki Ruošša oaivegávpogis Moskovas ja válde su gitta go áigo su dutkat. ¶
Su luite fas luovos veaháš maŋŋelis, muhto su dihtor duoguštuvvui. ¶
Yle Sámi dieđuid mielde lea Sulyandziga gohččojuvvon  mánnodaga fas politiijaid lusa ođđa gažadeapmái. ¶
Sulyandziga bargá Davvi eamiálbmot-guovddážis « Senter of Indi-genous Peoples of the North » . Son lei mannán vahkkoloahpa plánen doallat eamiálbmot seminára Moskvas, muhto das ii šaddan mihkkege go Sulyandziga váldui giddagassii. ¶
– Dát dilli gal lei vurdojuvvon, ja son gal duođaid vuorjašuvvo dáinna áššiin. dadjá Sámiráđi presideanta, Áile Javo. ¶
Son lohka váldán oktavuođa Norgga Sámedikki presideanttain, Vibeke Larsenin, ja bivdán Sámedikki ovddidit ášši guovddáš eiseválddiide. ¶
Son dadjá dehálažžan ahte Davviriikkaid eiseválddit dáinna ášši váldet duođalažžan ja čájehit vuosteháguset Ruošša eiseválddit bargovuohkái, dadjá Sámiráđi presideanta Aile javo. ¶
Rodion Sulyandziga galgá ihttin rahpat nuppi seminára, man fáddán lea eamiálbmogat ja birasjournalisma. Seminárii álgoálbmotovddasteaddjiid lea bovden Suoma Moskva ambassáda. ¶
Rodion Sulyandziga lea ovdalge leamaš váittisvuođain Ruošša bolesiin. Jagis 2014 bissehedje Ruošša eiseválddit su oassálasttimis Ovttastuvvan nášuvnnaid álgoálbmogiid máilmmekonferensii, man Sulyandziga lei fárus ordnemin. ¶
ON sálain orru leamen viiddis ovttaoaivilvuohta álgoálbmotjulggáštusas. Álgoálbmogat ja stuorra oassi stáhtain leat dohkkehan kompromissaárvalusa. ¶
Danin lea nana doaivva, ahte jo vahku geažes lea julggáštus sajis. ¶
Geasi leat stáhtat, Meksiko njunnožis, geahččalan soabadit Afrihka riikkaiguin, mat skábmamánus bissehedje julggáštusa Ovttastuvvan Nášuvnnaid (ON) váldočoahkkimis. Vahkku áigi besse maiddái álgoálbmotovddasteaddjit oaidnit bohtosiid. ¶
HØR: Mattias Åhrén om urfolksdeklarasjon ¶
Julggáštusárvalus ii leat rievdán nu olus. Stuorámus rievdádus lea lasáhus das, ahte julggáštus ii atte vuoigatvuođa sierra stáhtaid ásahit. Deháleamos osiin lea teaskta ain dan hámis, man álgoálbmotovddasteaddjit ledje fárus ráđđádallamin. ¶
Dan mielde lea álgoálbmogiin ee. vuoigatvuohta iešmearrideapmái, oamastanriekti árbevirolaš eatnamiidda ja stáhtain geatnegasvuohta gulahallat álgoálbmogiiguin buot áššiin mat sidjiidda gusket. ¶
Láhkadovdi Mattias Åhrén lea čuvvon proseassa máŋga jagi Sámiráđi ovddas. Son lea maid fárus joavkkus, mii lea gulaskuddan man mielas álgoálbmogat birra máilmmi leat julggáštusárvalussii. ¶
- Stuorámus oassi álbmogiin leamaš positiiva dahje eai aŋkke leat vuostálasttan árvalusa. Danin lei sis álki ávžžuhit váldočoahkkima dohkkehit julggáštusa dálá hámis, dadjá son. ¶
Máŋggat riikkat leat geahččalan duššindahkat julggáštusa. Garraseamos vuostálasttit leat leamašan Australia, Ođđa Selánda, Kanada, USA, Ruošša ja Kolumbia. Buot dáin riikkain ásset álgoálbmogat. ¶
Afrihka stáhtaide julggáštus lea leamašan váttis, dasgo sin áddejumi mielde gullet buot afrihkalaččat álgoálbmogii. ¶
Eanáš riikkain ii galggašii dárbu vuostálasttit Afrihka, Latiinnalaš Amerihka ja oarje-Eurohpa kompromissaárvalusa. Danin lea kompromissajulggáštusa duohken ON lahttoriikkaid eanetlohku. ¶
Vaikko julggáštus ii geatnegahtte riikkaid lágalaččat masage, de lea das stuorra mearkkašupmi go geatnegahttá stáhtaid morálalaččat. ¶
Julggáštusa dohkkeheami maŋŋá ii galggašii davviriikkain šat mihkkige ákkaid ájihit ILO konvenšuvnna 169 ja sámekonvenšuvnna dohkkeheami. ¶
- Muhtun osiin manná julggáštus olu guhkeleabbui go omd sámekonvenšuvdna,oaivvilda Sámiráđi jurista Mattias Åhrén. ¶
Åhrén ii duostta gal vuos nu illudit, vaikko julggáštusteavsttas dál leage sihke stáhtaid ja álgoálbmogiid nana doarjja. ¶
- Dán proseassas leat leamašan vaikko makkár mohkit. Danin ii duostta leat goassige aibbas sihkar ovdalgo áššit leat loahpalaččat mearriduvvon. Muhto jos ii deaivit mihkkige eanandoarggástusaid de gal berrešii julggáštus dohkkehuvvot váldočoahkkimis čielga eanetloguin. ¶
ON váldočoahkkin galgá dálá dieđuid mielde gieđahallat julggáštusárvalusa vahku geažes. ¶
Dušše moadde mánu lea fránskalaš Lena Jules ássan Kárášjogas muhto dan áiggis son lea juo oahppan sámegiela dan mađe ahte buresge birge sámi birrasis. Sámegiela lea vel mealgat álkit oahppat go dárogiela, lohká son ¶
Lena Jules lea eret Nancy gávpogis Frankriikkas. Nancy lea 30 miilla nuorta davábealde Frankriikka oaivegávpoga, Parisa, Lena bođii Kárášjohkii njukčamánus ja jurdda lea ássat ja bargat doppe gitta boahtte juovllaide. ¶
Son bargá Boble Glasshyttas ja su mielas lea dehálaš oahppat sámegiela daningo háliida gulahallat sápmelaččaiguin sámegillii. Lena mielas lea mealgat álkit oahppat sámegiela go dárogiela. ¶
– Lea buoret oahppat sámegiela go dárogiela daningo eatnasat geat fitnet mu bargosajis Kárášjogas hállet sámegiela, dadjá Lena Jules. ¶
Go lea sáhka giela birra de lohká Lena ahte sutnje lea dárogiella dakkár garra giella, sutnje lea ollu váddásat ovdanbuktit dárogielsániid go sámegielsániid. ¶
Lena mielas čuodjá sámegiella masá dego Ungára giella. Son lea guktii vahkkui olles 7 vahkku guhkes áigodagas čađahan sámegielkurssa Kárášjogas. ¶
Fránskalaš Lena Jules mielas sápmelaččat ellet hui lahka luonddu. Son lohká sápmelačča váibmoláđisin ja Lena duođas liiko sámi kultuvrii, dan duohta álgoálbmotkultuvrii. Lena lohká maid liikot oaidnit gávttehasaid ja liiko maid gullat luđiid. Sápmelaččat juiget masá seammá láhkai go mo indiánat lávlut, lohká son. ¶
Fránskalaččat gal eai olus dieđe sápmelaččaid birra ja sutnje lea hui mávssolaš beassat vásihit osiid sámi kultuvrras. Lena Jules lea eret Nancy gávpogis Frankriikkas. Dál son ássá Kárášjogas ja jurdda lea doppe orrut gitta boahtte juovllaide, 2018:s. ¶
Finnmárkku Fylkamánni lea sádden váidaga Čáhcesullo ođđa skohtermáđiija birra. Riidduvuloš skohtermáđiijain áigo ovttastahttit máđiijaid mat leat gávpoga nuorta ja oarjjabeale. Gieldda iežas áššeguorahallama mielde rasttilda skohterluodda dehálaš vánddardanguovlu, muhto Fylkamánni oaivvilda ahte dan eai leat politihkkárat vuhtiiváldán. ¶
Sampmi ¶
Mo čuohcá ruhtadilli albmá ja nissona gaskavuhtii? ¶
Go almmáiolmmoš dovdá alddis buoret dili ruđalaččat go muđui, de stuorru maiddá gáibádus dasa makkár guoimmi hápmi lea. Dan čájeha iskos. ¶
Eará sániiguin daddjon, de almmáiolmmoš mihtida ruđain iežas árvvu. ¶
Nissonolbmui ges ii oro ruhtariggodat váikkuheamen dasa man duhtavaš guimmiinis lea. Ii ruhtariggodagasge leat dadjamuš man bivnnuhin son iežas mielas orru leamen. ¶
> Loga maid dárogillii: Går du i samboerfella? ¶
Muhto, buorre ruhtadilli dattetge váikkuha goappašiid sohkabeliide, go dalle roahkadit buorebut váldit oktavuođa dakkáriin, gii sidjiide lea čalbmáičuohcci. ¶
Hong Kongas kiinnálaš universitehta psykologiijaossodaga professor Darius Chan, guhte maid lea bargan dáinna dutkamiin, lohká ná: ¶
«...rikkes almmáiolbmui lea olgguldas hápmi dehálaš ja gáibida alit standárda. Dat válljejit dávjjit oanehis seksuálalaš oktavuođaid doallat go dat, gii ii leat jábálaš. ¶
Muhto jábálaš nissonolmmoš, geas jo lea guoibmi, ii dáidde háliidit lonuhit seksuálalaš guoimmi go fásta guoibmi addá stuorát ovdamuniid guhkitáiggi vuollái.» ¶
Nu čájehit kiinnálaš dutkama dieđut heteroseksuála olbmuid birra, geat leat guhkit áigge leamaš eallinguimmežat. ¶
Ja ná sii čilgejit dutkan bohtosiid: ¶
«...orru leamen nu ahte ovdamunnin adnojuvvo dat, mii olbmo iežas mielas lea dehálaš guoimmis dáfus. ¶
Almmáiolbmo guoibmeárvu baserejuvvo olgguldas hápmái, nissonolbmui lea ges resursa dehálaš.» ¶
Professor Chan ges čilge manin sii válljejedje dán fáttá dutkat: ¶
«Mii háliideimmet diehtit eambbo das man dehálaš ruhta lea psykologalaččat go lea guoimmi ohcamin. Dan birra mii diehtit unnán. ¶
Dál dihtet olbmot manin sii fárrudit dahje/ja ellet ovttas iežaset guimmiin.» ¶
Go jo lea Kiinnás dahkkon dát dutkamuš, de báhcá gažaldahkan ahte heivejit go dát bohtosat eará riikka olbmuide maid? Dan aŋkke jáhkká professor Chan. ¶
– Vaikko lea empiralaš gažaldat mii galgá vástiduvvot, de mii meroštallat ahte min bohtosat maiddái leat áigeguovdilat eará kultuvrrain. ¶
– Indiviiddaid vuđolaš mekanisma guoimmi gávdnat lea oainnat čájehuvvon leat seammalágán juohke kultuvrras. ¶
Dát iskkus almmuhuvvui « Frontiers in Psychology » neahttasiiddus. ¶
Sámediggi lohká álmmolaš ovddasvástádussan gozihit dulkka sápmelaš buohcciide geat dárbbašit dan. ¶
Publisert ¶
Sámedikki ráđđelahttu Terje Trettnes lohká eiseválddiid ovddasvástádussan bearráidgeahččat ahte sápmelaččain lea dulka go šaddet buohccivissui. ¶
Helse-Nord ráđđeaddi Ingvild Røe lea veahá eahpesihkkar gosa ovddasvástádusa galggaš bidjat. ¶
Duogáš dása lea go 74 jahkásaš Ráikku-Niillas gieskat šattai dikšui Glittreklinihkii Mátta-Norggas. Son ii gulahala doaktáriiguin go ii máhte dárogiela doarvái bures, ja ballá ahte ii oaččo doarvái buori divššu go ii áddehála doaktáriiguin. ¶
Dulkon lea dušše tlf bokte oktii váhkus. ¶
Ollugat leat reageren go boares olmmoš šaddá dákkár dillái. Sápmelaš doavttir Ole Mathis Hetta lohká veadjemeahttumin bargat buohcciiguin jus ii áddehala singuin. ¶
Dákkár áššiid galgá Helse-Nord gozihit, go jo lea dohkkáhan Glittreklinikken:a dikšobáikin. Dán áššis ferte muitit ahte Glittreklinikken lea riikaviidosaš dikšobáiki olbmuide geat buhcet geahpesdávddas, ja dat gávdno dušše okta dakkár olles Norggas. ¶
Fylkkamánni almmuhii boastut ahte skohtermáđii Unjárggas galggai giddejuvvot. Unjárgga-olbmot leat suhttan. ¶
Finnmárkku fylkkamánni almmuhii boastut ahte skohtermáđii 11, Unjárggas, galggai giddejuvvot ja Unjárgga-olbmot suhtte. ¶
Maŋŋil leat rievdadan, muhto oallugat eai leat fuobmán dan. ¶
Ørjan Jenssen, fylkkamánni birasgáhttenossodagas šálloša. ¶
GULDAL: Almmuhii boastut skohtermáđi birra ¶
Otne eahket almmuhit juoigit CDa "Máttuid suotnjarat" Jergulis. Juoigiid ovddasteaddji Berit Alette Mienna muitala Jergulis almmuhit danne, go doppe dat leat eanaš luođit vuolgán mat leat dán CDas. ¶
Otne dat almmustahttet 14 juoigi luohte-CDaid main leat 90 luođi. Kirste Máret Olsen dat álggahii juoigan ja máinnastan prošeavtta, mas lea leamaš mihttun čohkket dološ luđiid ja seammas ráhkadit ođđa luđiid. Njeallja buolvva leat dán prošeavttas leamaš mielde, ja otne almmustuvvá vuosttaš CD "Máttuid suotnjarat" , ja dás leat golbma cd-skearru. ¶
Dán áigge ferte geavahit eará vugiid oahpahit nuoraid juoigat. Danne leat ferten čohkket njeallja buolvva fulkkežiid juoigandeaivvademiide. Dán áigge ii leat šat nu go ovddeš áigge, dalle deaivvadedje ja juoiggadedje giettis ládjobargguin. Ja go juo eai šat leat ládjobarggut mat čohkkejit olles soga ovtta sadjái, na de ferte daid eará vugiin čohkket. Nu leatge sis leamaš deaivvadeamit gos leat juoiggadan ovttas, muitala juoigiid ovddasteaddji Berit Alette Mienna. Ja de leatge dát deaivvadeamit buktán bohtosiid, go vuosttaš luohte CD:as, mii otne almmuhuvvo, das leat lagabui 90 luođi. Sihke dološ-, dálá ja maiddái ođđa luođit. CD-almmuheapmi konsearttain lea Jergulis otne eahkedis. ¶
Ođđa árvaluvvon spábbačiekčannjuolggadusat eai leat váttisvuohtan Finnmárkku áidna vuosttaš divišuvnna jovkui. ¶
Norgga Spábbačiekčanlihtu riikkasearvi lea evttohan ođđa spábbačiekčannjuolggadusaid elite ja vuosttaš divišuvdnii. Earret eará árvaluvvo ahte 11 čiekči sáhttet leat olgoriikalaččat. Dasa lassin galget guokte čiekči hábmejuvvon báikkálaččat. Finnmárkku áidna 1. divišuvdnajoavku lohká evttohusa buorren. ¶
– Midjiide ii daga árvalus váttisvuođaid, lohká Álttá valáštallanhoavda, Rune Berger. ¶
GULDAL: Ođđa njuolggadusat spábbačiekčamis ¶
22-jahkásaš Álttá nieida lea dubmejuvvon Álttá diggegottis go váiddi rihkolaš dagu, mii ii oppanassiige geavvan, nu čállá Altaposten. Čakčamánus 2015:s čuoččuhii nieida ahte olgoriikalaš almmái lea su veagalváldán Álttá Parksentera biilaguođáhagas. Áššáskuhttineiseválddit oaivvildedje ahte nieida lea muitalan giellásiid. Son ieš logai dikkis ahte son lei áššeheapme. Duopmárat áššis eai jáhkán sutnje, ja dubmejedje su 30 beaivve eaktuduvvon giddagassii. ¶
Erenoamáš fulkkežagat Deanus deaivvadeaba. Das šaddá fargga filbma. ¶
Guldal: UTSI JA UTSI ¶
Filbmadahkki Knut Skoglund gulai radiojearahallama Ester Utsiin Deanus. Muitalus lei nu fámolaš ja geasuheaddji ahte Skoglund ii máššan. Son čuojaldahttii Esterii seamma beaivve vai beasašii filmma dahkat su birra. ¶
Ságastallamat láddadedje filbmamuitalusa mii dán dásis gohčoduvvo "Utsi ja Utsi" . ¶
– Esther álggii hupmat fuolkkis Sven-Erika birra, ja nu oahpásnuvven maiddái sunnje, čilge Skoglund. ¶
– Materialista šattai rievideaddjin ¶
Tabloidaviissat gohčodit ge Sven-Erika čendisrievideaddjin. Ieš regissøra muitala ahte šattai nu danne go lei materiálista ja nu geavai boasttu bálgáide. ¶
Ikte oaččui dieđu Davvi Norgga filbmaguovddážis ahte sii ruhtadit oasi "Utsi ja Utsi" filmmas mii galgá gárvanit 2009 Romssa filbmafestiválii. 239 000 duhát ruvnno oaččui son sis. ¶
Regissøra áigu Estera ja Sven Erika muitalusain čájehit movt fulkkešguovttos geat leaba vuolgán seamma báikkis, válljiiga nu goabbatlágan eallima. ¶
Heahteveahkat leat jođus Aspelundii, Finnsnesas, go doppe lea suođđan ammoniahkka. Romssa politiijaguovddáš dieđiha ahte ii leat váralaš heggii ja dearvvašvuhtii. ¶
Sámi oasálastti lea veaháš balus ovdal lávvardaga Melodi Grand Prix loahpagilvvu Oslos. ¶
Guovdageaidnulaš, Ann-Mari Andersen lea oasálastti "Ándagassi" -lávlagin. Ieš Andersen lohká veaha balus, čearggusin ja geahččala vuoinnastit vuoi nákce buoremusat gilvvus. ¶
Gavcci ártistta oasálastet ihttáeahkeda Norgga Melodi Grand Prix 2008 loahppa gilvvus. Guovdageaidnolaš Ann-Mari Andersen oasálasttá lávlagin "Ándagassi" . Betsafe nammasaš tippensearvi oddsabiddjamis lea Andersen nuppi sajis, maŋábeale "King of Trolls" joavkku. ¶
Dán jagá gilvvus leat iešguđet šánggarat ja lea váttis diehtit mo manná. ¶
- Lean gullan dieid tippenárvvoštallamiid birra ja dat dahkká oasálasttima vel eambbo gelddolaččan, čilge Ann-Mari Andersen Sámi Radioi. ¶
Andersen mielas leat dat guokte balladelávga buori, Veronica Akselsena ja Torstein Sødal lávla, muhto stuorámuš hástaleaddjin jáhkká "King of Trolls" šaddat. ¶
Andersena oahppásat ja lagámuččat čuvvot Melodi Grand Prix gilvvu Oslos, dasa lassin leat ustibat, Guovdageaidnulaččat ja Finnmárkulaččat geat dorjon su, mii movttidahtta vel eanet addit sus loahppagilvvus. - Šattan oaddjebas go lágaš olbmot leat sálas, deattuha Andersen. ¶
Váikko Ankarede-meassuid dávjá gohčodit "festiválan" , de doppe eai leat seamma fálaldagat go eará festiválain. ¶
Ammon Piera Nystad (23), lea davvisápmelaš Kárášjogas eret. Son lei ovddit vahkkoloahpa Ankarede meassuin, ja vujii iežas olbmáiguin 15 diimmu biillas ollet meassuide. ¶
Sus eai lean alla vuordámušat, muhto illudii deaivvadit ja oahpásnuvvat ođđa olbmuiguin. ¶
Go ollii Ankaredii son jierásnuvvái veahá go eai oidnon olbmot, son ii lean ipmirdan ahte campa lei vuovddi siste. Su mielas ledje hui somás meassut, ja dadjá ieš ahte dánsa lei buot somámus. Vaikko lei somá son rievdadivčče moadde diŋgga boahtte jahkái. ¶
– Livččen várra váldit eanet stuoluid mielde, eanet borramuša, diekkár maid ii dárbbaš bassit. Okta diŋga vel, dat fertejit koartta váldit boahtte jagi, go mis ii lean ruoŧa ruhta mielde, dadja Nystad. ¶
Su mielas lea riekta ahte meassu gohčoduvvot festiválan, vaikko eai leat seamma fálaldagat go eará festiválain. Dadjá maid ahte lea somá go nuorat iešguđetge guovlluin sámis besset čoahkkanit ja oahpásmuvvat. ¶
Nystad muitala son lea leamašan olu festiválain, ja oaivvilda meassu Ankaredes lea somá go lea erenomaš. ¶
– Eará festiválain lea diekkár albma tiibmoplána – don fertet dán bargat dál ja duon bargat dál – muhto doppe, doppe galggat beare háleštit olbmuin ja oahpásmuvvat olbmuin. ¶
Dadjá ieš ahte lei somás vásáhus, ja son hástala eará nuoraid maid finadit dáid meassuin. ¶
– Mun vuolggášin nuppes, dadja Nystad ja ávžžuha maid eará nuoraid davvin vuolgit mielde boahtte jagi. ¶
UiT professor Ørjan Olsvik árvala ahte buot biergobuktagiidda biddjo teaksta dahje diehtu mii muitalivččii man olu antibiotika leat geavahan go buvttadit bierggu. – Bakteriijat, maidda antibiotika ii bastte, njommot bierggus olbmuide, dadjá Olsvik. ¶
- Dan sáhttá lohkat go oaidná ahte Finnmárkku Opmodaga (FO) stivre unnitlohku, lohká Ovddádusbellodaga stuorradikkeáirras, Jan-Henrik Fredriksen. ¶
- Mii han diehtit ahte FO hálddaša 96% Finnmárkku eatnamiin ja seammás lea unnitlogus eanaš dadjamuš dan stivrras, lohká Fredriksen. ¶
Bargiidbellodaga sámedikkeáirras ja FO stivralahttu, Egil Olli lohká suorggahahtti go Ovddádusbellodagas leat dákkár oaivilat Finnmárkku álbmoga ektui. ¶
GULDAL: Apartheid stivre Finnmárkku ¶
- Dát lea dieđusge nu badjilbávtte ságat ahte ii gánnáhivčče oba fástidit ge, muhto boasttu diehtojuohkima ii sáhte eambbo diktit orrut. ¶
Finnmárkkus gal diehtá juohkehaš ahte nie ii leat dillli. Muhto dat lea hui vearrái go stuorradiggeáirasat álget boasttudieđuid addit álbmogii. Dahku čájeha beare dalle mii ovddádusbellodat duođaid lea, lohká Olli. ¶
- FO stivrras lea mis buorre ovttasbargu ja mu mielas gal ii leat nu ahte sápmelaččat dat stivrejit Finnmárkku. ¶
Muhto ovddádusbellodaga politihkka lea ge ahte balddáhaddat álbmoga ja addit áibbas boasttu gova das mii dáhpáhuvvá dál Finnmárkkus, ja erenoamážit olggobealde Finnmárkku, lohká Olli.. ¶
Fredriksen ballá ahte eanetlohku Finnmárkkus ii beasa váikkuhit dehálaš áššiid mearrádusaide. ¶
- Dalle sáhttá geavvat nu ahte suohkanat ja ealáhusat eai beasa ovdánit iežaset plánaid mielde guhkit áigái, erenoamažit daid guovlluin gos ealáhusat dárbbašivčče eanet eatnamiid, lohká Fredriksen. ¶
Ođđa EU-njuolggadusat sáhttet dagahit Riddu Riđu sáhkkohallon sávzanjuovvan vuogi lobálažžan boahtteáiggis. ¶
Eurohpá Uniovnda lea ráhkadeame ođđa láhkamearrádusa šibit-njuovvama birra. ¶
Dan oktavuođas árvvoštallá EU váldit vuhtii juvdálaččaid ja musliimaid njuovvanvieru, mas ealli galgá leat heakkas, iige jámálgahtton, go čuhppet čoddaga rastá. ¶
Eurohpa šibitdoaktáriid-searvi gal ii dohkkehiivčče ahte ealli gottahallá ovdal go dat lea jámálgahtton. ¶
GULDAL: Ráhkadit ođđa njuolggadusaid ¶
Šibitdoavttir Elisiv Tolo lohká elliid bidnašuvvvat ja čujuha 90 jagi boares eliidsuodjalusláhkii mii gieldá dákkár goddinvuogi Norggas. Elisiv Tolo ii loga das erehusa, ahte goddo go ealli makkárge oskku dahje vieru mielde, go dat goitge gillá liikká ollu. ¶
Muhto EU árvvoštallá dál dán gildosa Olmmošvuoigatvuođaid ektui, gos artihkkal 18 cealká ahte juohke olbmos lea riekti daguide ja vieruide mat čuvvot oskku. ¶
2003:s sáhkkohalai Riddu Riđđu festivála go Mongolia guossit njuvve sávzza árbevirolaš vuogi mielde. ¶
Sii čuhppe čoddaga rastat, rahpe ratti ja gieđain čárveje váimmu eret. ¶
Riddu Riđđu beaivválaš jođiheaddji Henrik Olsen lohká EU árvvoštallama buorren ja sávvá ahte dat váikkuhivččii Norgga elliidsuodjaluslága, nu ahte árbevirolaš njuovvanmáhttu dohkkehuvvošii lobálažžan. ¶
Muhto šibitdoavttir ii loga váldit vuhtii etihka ja politihka dán oktavuođas. Son lohká elliid medisiinnalaš dilálašvuođa mearrideaddjin go galgá árvvoštallat movt goddit ealli. ¶
Sampmi ¶
Son hástá iežas olbmáid coggat gávtti vihtta maŋŋálas beaivvi, govvet ja bidjat govaid sosiála mediai. ¶
Sandra Márjá West láve duollet dálle coggat gávtti, vaikko vel leage áibbas dábálaš árgabeaivi. ¶
– Muhtomin orun iežan mielas hui okto gávttehassan, muhto mun dieđán ahte doppe leat earát maid, geat lávejit coggat gávtti. – De mun smihtten ahte sáhttá sosiála mediaid bokte čalmmustahttit ahte leat máŋggas geat vázzet gávttiin, ii dušše ávvobeivviid. ¶
Nu buollái Sandra Márjjas miella earáid maid hástit searvat dása. ¶
Mannan vuossárgga, cuoŋománu 11. beaivi lei gáktebeaivi man Noereh nuoraidsearvi lea álggahan. Dan olis maid bohciidii Westii dát jurdda. ¶
> Loga maid dárogillii: I dag skrur Laila bil med kofta på ¶
– Ja de leat maid sosiála mediain hásttuhan bidjat vihtta árgabeaigova, de mun smihtten manne ii bidjat vihtta maŋŋálas árgabeaivvis gáktegovaid. ¶
Ja Sandra Márjá maid hástá du searvat dása. ¶
– Mun hástán maiddái earáid coggalit gávtti ja bidjat gova sosiála mediaide ja geavahit #árgagákti, ja maiddái hásttuhit skihpáriid. ¶
Sandra Márjá West lei Rádiosiidas guossin 08.04.16, guldal olles jearahallama dás: ¶
Sámiráđi Árktalaš- ja Birasossodaga jođiheaddji ballá Amerihkká ođđa presideantta negatiivvalaččat váikkuhit árktalaš guovlluide. ¶
Donald Trump lea Amerihkká ođđa presideanta ja son ii jáhke ahte leat olbmot geat leat sivalačča go lea sáhka dálkkádatrievdamiid birra. Sámiráđi Árktalaš- ja Birasossodaga jođiheaddji Gunn-Britt Retter lohká ballat das mo Amerihkká ođđa presideanta ovddasguvlui áigu bargat go lea sáhka unnidit nuoskideami Árkatalaš guovlluin. ¶
Gunn-Britt Retter muitala ahte sii diibmá illudedje danin go Ovttastuvvan Naššuvnnaid dálkkádat konvenšuvnna oasseváldit čoahkkimis Parisas sohpe unnidit luoitit CO2 gassa áibmui. Mannan vahkkus sii ođđasit illudedje dan dihti go dalle han dát soahpamuš doaibmagođii muhto dál lea dilli rievdan ja ii leat šat diehttu mo dat ođđa Amerihkká presideanta áigu bargat dustet dálkkádat hástalusaid, lohká Sámiráđi Árktalaš- ja Birasossodaga jođiheaddji Gunn-Britt Retter. ¶
Sámiráđi Árktalaš- ja Birasossodaga jođiheaddji Gunn-Britt Retter lohká čuovvut riikkaidgaskasaš proseassaid ja erenomážit Árktalaš ráđi ja Ovttastuvvan Naššuvnnaid konvenšuvnnaid. Retter lohká viggat riikkaidgaskasaččat muitalit mo sápmelaččat rahčet suodjalit luonddu ja daid riggodagaid mat doppe leat. ¶
Sampmi ¶
Máret Sofe Turi (17) lea mannan Makedoniai oahppat mo mii sáhttit buorebut gáhttet luonddu. ¶
Norgga, Duiskka, Espánia, Stuorra Britannia, Kroatia, Hellasa ja Makedonia nuorat deaivvadit dáid beivviid Makedonia oaivegávpogis. ¶
Vihtta nuora ovddastit Norgga dán internašunála nuoraid-dálkkádatprošeavttas «Wake up- take action» , okta dain lea guovdageainnulaš Máret Sofe Turi (17). ¶
Mihttu lea digaštallat ja oahppat eambbo luonddu ja birasgáhttema birra. ¶
– Muhtin jearai mus leago mus miella vuolgit mielde. Álggos in diehtán vuolggán go vai in, muhto de muitališgođii ahte lea luonddu ja luonddugáhttema birra ja maid mii sáhttit bargat. ¶
– Go muitalii vel ahte lea dálkkádatnuppástusad birra, dalle gal jo lohken «jo, mun lean mielde! Goas mii vuolgit?» , muitala Turi. ¶
10 beaivvi digaštallet dát nuorat Makedonia oaivegávpogis mo sáhttet ruonábut eallit ja mo sáhttet buorebut gáhttet luonddu. ¶
Vaikko Máret Sofe Turi lea dušše 17 jagi boaris, de son duođaid áŋgiruššá dálkkádatrievdanáššiiguin bargat. ¶
– Dat lea hui áigeguovdilis ja dehálaš ášši ja mii sáhttit jo oaidnint buot daid váikkuhusaid. ¶
– Mu mielas galggašedje, ain juo nuorat, diehtit eanet dan birra. Danin mun vulginge deike vai sáhtán muitalit Norgga nuoraide ja earáide dán birra. ¶
Son lea bajásšaddan Guovdageainnus, sámi guovllus ja lea ieš sápmelaš. Nu son muitala ahte gullevašvuohta lea su movttiidahttán beroštit luonddus. ¶
– Ovdamearkka dihtii ruvkedoaimmat, dat Nussir, Nordic Mining ja buot diet áššit. Dat lea juoga mas mun beroštan. ¶
– Go lean deike vuolgán de mun beasan muitalit earáide mo Norggas leat dál ruvkedoaimmat eatnamiid billisteamen. Mun lean veaháš muitalan dan birra ja sii leat oalle láhkai suorganan go Norggas lea dákkár dilli. ¶
Máret Sofe oktain joavkkuin leat jo moadde beaivve leamaš Makedonias ja lea olu oahppan. Earret eará man dehálaš lea bántet bohtalii. ¶
– Mii leat oahppan ahte bántet bohtalii lea juoga mii lea hui dábálaš Norggas, muhto dat ii leat dábálaš eará riikain. Dat lea Norgga diŋga. ¶
– Dat leage hui dehálaš bántet bohtaliidgo bohtalat leat ráhkaduvvon plastihkas ja plastihkka ádjána badjel 100 jagi suddan lundui, muitala son hirpmahuvvan jienain. ¶
Moatte beaivvis leat sii maiddái geargan galledit báikki olbmuid, geahččat mo sis lea dilli. ¶
– Muhtin olbmuin leat gusat, vuoncát ja feara mat. Sii lohket ahte rievddadeaddji dálkkit dagahit sidjiide hui váttis dili. Eai dat leat dakkár dálkkit mat bistet, dat lea nu ahte ovtta beaivve lea hui fiinna dálki ja nuppi beaivve fas galbmaset dálki. ¶
– Ii ná gal oro nu nu dehálaš ášši, muhto dat lea. Gusat eai bažš šat nu olu mielkki ja eallit eai birge bures. ¶
Guldal olles jearahallama dás: ¶
NTB dieđuid mielde lea Unjárgga stuorradiggeáirras Kirsti Bergstø árvaluvvon ođđa nubbinjođiheaddjin sosialisttalaš gurutbellodahkii. Bergstø oaivvilda ahte dat boahtá gievrudit bellodaga Davvi-Norgga guovllupolitihka. ¶
Fjellvilt AS oaččui ikte dan vuosttaš Sámi árvoháhkanbálkkašumi. ¶
Sámedigge várrepresideantta Marianne Balto geigi ikte bálkkašumi ja fitnodateaiggát Nils Tony Bransfjell ja Unni Fjellheim, leigga movtta. ¶
- Lei vuorddekeahtes bálkkašupmi, muhto lihká lea stuorra gutni go garra barggu ovddas oačču vuoittu. Nu lohká Fjellvilt AS Nils Tonny Bransfjell. ¶
Fjellvilt AS ásahuvvui 1995:s, ja leat nalášuhttán ođđa buktagiid bohccobierggus. Jury lohká fitnodaga lihkostuvvan bohccobierggu buktagiin Mátta-Sámis. ¶
Sámi vahkku oktavuođas Tromssas, de lei Sámedigge várrepresideantta Marianne Balto bovdejuvvon Tromsi, gos son geigi dan vuosttaš árvoháhkan bálkkašumi. ¶
Vuoitu lei 10.000 kruvnna. ¶
Guokte almmát Donjevuonas (Mehamn) leat čárvon ovtta olbmo valáštallanhállas. Sihke mánát ja ollesolbmot leat mánnan hállas. Politiijat leat dál jođus báikái. Dán dieđihit politiijat sin Twitteris. ¶
Laster Twitter-innhold ¶
Viesu sturrodat soaitá mearridit almmolaš divadiid Deanus bohtte jagi rájes. ¶
Deanu gielda árvvoštallá ásahit ođđa čáhce- ja kloahkkadivatortnega boahtte jagi rájes. Almmolaš divadat soitet dalle rehkenastojuvvot dálu sturrodaga mielde, čilge várresátnejođiheaddji Hartvik Hansen. ¶
GULDAL: Árvvoštallá ođđa divatortnega ¶
Bargojoavku lea dál ásahišgoahtán ođđa sámi nuoraidorganisašuvnna. ¶
Dása lea dárbu earret eará Norggas ja Ruoššas, lohká nuoraidorganisašuvnna bargojoavkku jođiheaddji Stig Arne Somby. ¶
Čakčamánus galgá ođđa searvi ásahuvvon Murmanskas, Ruoššas. Dál lea bargojoavku plánemin ja oččodeame ruđa. ¶
GULDAL: Ásaheame ođđa organisašuvnna ¶
Sampmi ¶
Muittát go Áslaga? Na it go jáhke NRK Sápmi gávnnai su geaidno guoras turisteme. ¶
Ásllagiin mii oahpásnuvaimet "Namaheapmi" ráiddus. Son lea boazosápmelaš geas gal bargu ii váillo. Turisten lea dološ sámi árbevirolaš gávppošanmálle, ja Áslat gal maid turiste. ¶
Dás son muitala geat sus gávppošit ja maid sii gávppošit. ¶
Olles ságastallama Ásllagiin gulat otná Dáppe Dál sáddagis, sátta álga diibmu 1230. ¶
Earet eará gulat movt Áslat birget gielalaččat go duiska turistta háliida duollji oastit. ¶
Don guhte it leat ovdal gullan Áslaga birra, dás sáhtát guldalit buot maid son muitalii NRK Sápmái 2015 giđa. ¶
Fertejedje viežžat beakkán filbmadahkki Steven Spielberga buoremus «stuntman:a» vuodjit Asllaga láikimus herggiin. ¶
Reporttar Ronald Pulk deaivvadii gieskat iežas verddiin Asllagiin ja beasai veahá suinna humihit, Asllat diđii earret eará muitalit ovtta fearána go muhtin filmcrewa láigohii sus herggiid. ¶
Easkká fearán joatkašuvvá fas dás, guldal fal mot de manai: ¶
Odne iđđes buollágođii muhttin ásodat, Sálašvákkis, Romssas. Politiijaid dieđuid mielde de lei olu suovva, muhto ásodat ii billahuvvan nu olu. Viesu ássi jáddadii dolá ieš ovdal go buollinčáskadeaddjit ja politiijat bohte báikái, dan čállá politiija Twitteris. ¶
Biertavárrilaš, Villy Ballovarre lea áŋgirit ásttoaiggis veahkehan iešguđet luonddubálga prošeavttaid. Dán ovddas oláhii ásttoaiggibálkášumi 2011s. ¶
Villy Ballovarre lea olbmáinis, Rangvald Fjellstad:in Leaibenjárggas bajimuččas Gáivuonvákkis. Soai leaba málemin gapahuka. Dál besset luonddu návddašeaddjit bisanastit boradit dahje vuoinnastit dás. ¶
Ballovarre barggai ovdal Svalbarddas, muhto šattái heaitit 1997s, go dearvvašvuohta hedjonii. Ieš lohká ahte juoidá son fertii goit bargat, danne lea dan rájes leamaš mielde huksemin sihke olgo hivssegiid ja gapahukaid. Guokte hivssege ja golbma gapahuka goit lea ceggen, bálkkákeahtta lohká Ballovarre. ¶
Gerd Hansen ja Borgny Elvenes leaba vuolgán vázzinmátkkái, bisanasttiba vel Villy ja Rangvald luhte. De gal šaddá dieđosge ságastallan dán ođđa gapahuka birra, ja gáfestallan. Gerd ja Borgny rámposteaba dán ođđa gapahuka, man fiinnis šattái. Borgny mielas galggaše eanet dákkár olbmot geat ná barget ásttoaiggis. ¶
Gáivuona suohkan geige juohke jagi ásttoaiggibálkášumi muhttun searvái dahje eaŋkil olbmui. 2011s oažžui Villy Ballovarre dán bálkášumi, ja soaitá leat dát sivvá manne ain lea nu áŋgir veahkehit dákkár bargguin. ¶
Gerd Hansen ja Borgny Elvenes leaba ovttaoaivilis ahte Villy duođái ánssašii ásttoaiggi bálkášumii 2011s. ¶
Australia eamiálbmotjoavkkut vuosttildit Australia našonalbeaivvi ávvudeami. Máŋga duháha olbmo čájehedje vuostemielaset. Australia našonalbeaivi lea biddjon dan beaivái goas vuosttaš vilgesolbmot bohte Australia koloniseret 1788s. Eamiálbmogat dadjet ahte dát beaivi lea sidjiide baicce morašbeaivi. ¶
Tråante 2017 ¶
ONa sierraraporterejeaddji Victoria Tauli-Corpuz ávžžuha viiddis ságastallama sámekonvenšuvnna birra sápmelaččaid gaskkas. Dan čállá SR Sápmi . Son dajai Sámi parlamentáralaškonferánsa Troandimis ahte son doarju Davviriikalaš sámekonvenšuvnna, muhto bidjá eaktun ahte das eai leat heajut standárdda go gaskariikkalaš eamiálbmotkonvenšuvnnain. ¶
Sampmi ¶
Juovlaluopmu lea nurkki duohken. Ruovttus vurdet njálgga biebmu, herskkot – ja soaitá vel vuolla, viinna dahje buolleviidni. – Muhto dat ii leat buohkaide illun, dadjá fágaolmmoš. ¶
– Gárrenolbmot ja mánát eai berre leat seamma sajis, mu mielas. Mánát muitalit ieža ahte sii šaddet eahpesihkkarin go ollesolbmot juhket. ¶
– Unnoražžat, njuoratmánát, dat gal njulgestaga ballet juhkanolbmuin. ¶
Nie muitala mánáid- ja nuoraidpsykologa, Anne Lene Turi Dimpas. ¶
Son čájeha dutkamii mii čájeha ahte mánát fuobmájit árrat ahte ollesolbmot leat juhkan. ¶
– Buot rávisolbmot galggašedje jurddašit; leago nu dehálaš dat álkohola? Jos govvida dan ahte mánáin ii leat somá, baicce jurddašit ahte mánáin galgá leat buorre dilli juovllaid – eatgo baicce bidjat eret álkohola? ¶
Nie dadjá Turi Dimpas, ja joatká: ¶
– In leat in agibeaivvesge gullan ovttage máná dadjamin dan ahte «Mu mielas lea nu somá go eadni dahje áhčči válddesta» . ¶
– Erenoamážit dáppe Sámis. Jurddaš man ollu álkohola lea bilidan min álbmoga ovddas historjjálaččat. Juhkanminsttar dáidá rievdan, muhto ovdal – dalle ovdamearkka dihtii go mun ledjen mánná, dalle lávejeimmet gal ballat gárrenolbmuin. ¶
– Muittán ahte lávejedje juovlastálut geat muhtomin ledje máisttán beare olu, dadjá psykologa loahpas. ¶
Guldal: ¶
Ovddádusbelodaga stáhtaráđđi Sylvi Listhaug cuiggoduvvo go ávžžuha musliimmaid ollásit čuovvolit norgga kultuvrra. Norgga čielggusvuođa-organisašuvnnat Blå Kors ja Actis cuiggodit Listhauga go ávžžuha olbmuid juhkat álkohola. ¶
Gieskat logai stáhtaráđđi Listhaug musliimmaid geat bohtet Norgii čuovvolit norgga kultuvrra, danne eai gálgga musliimanissonat geavahit vuokta ja adadjo gokčaga. Sii galget maid borragoahtit spiinnebierggu ja galget maid navddašišgoahtit alkohola. ¶
Blå kors ja Actis organisašuvnnat cuiggodit Listhauga danne go son muđui doarju kristtalaš kulturárbbi, danne leat maid kristtalaččat geat garvet alkohola geavaheami hirpmástuvvan go Listhaug ávžžuha juhkagoahtiti álkohola. ¶
Listhaug logai gieskat ahte buot olbmot galget barget, ja jos olgoriikalaččat nugo musliimmat eai bora spinnebierggu dahje juga alkohola, de fertejit sii rievdadit iežaset eallindábiid go bohtet Norgii. Norggas borret olbmot spinniebierggu, čájehit amadajuset ja juhket alkohola. ¶
Listhaug cealkámušat leat suhttadan čielggusvuođa-organisašuvnna «Blå Kors» . Organisašuvnna diehtojuohkki Sten Magne Berglund lohká Listhaug dáid ságaiguin lohká ahte buohkat Norggas juhket álkohola, ná han son lohká norgalaččaid leat juhkkis álbmogin. Berglund hálida fuopmášahttit Listhauga cealkámusaid, go ieš lohká doarjut kristtalaš kulturárbbi, muhto dattetge ávžžuha juhkat álkohola, mii ges dagaha olu dearvvašvuođaváttuid olbmuide. ¶
«Actis» mii ii gal leat makkárge oskkuorganisašuvdna, doppe lohká Mina Gerhardsen ahte sin organisašuvnna váldodoaibma lea garvit álkohola máidnuma ja geavaheami ammaset olbmot álkohola geavaheami dihti šaddat buohccin. «Actis» lea maid organisašuvdna mii bargá buot earáge gárihuhttimirkkuid geavaheami vuostá. ¶
«Blå Kors» ja «Actis» organisašuvnnat cuiggodit stáhtaráđi Sylvi Listhauga cealkámušaiad das ahte buot sisafárrejeaddjit galget čuovvolit álkohola geavahan kultuvrra mii Norggas ii gal leat dat buot buoremus. Gerhardsen maid cuiggoda go stáhtaráđđi Listhaug boahtastahttá Norgga kultuvrra álkoholain. ¶
Dát organisašuvnnat eai gal loga leat makkárge buorre mihttun ávžžuhit sisafárrejeaddjiid juhkagoahtit álkohola, baicce galggašedje unnidit álkohola geavaheami bargodiliid oktavuođas. Nu dat čállá avisa Dagen ¶
Lávvardaga fierai geađgerihtu Ávanuoris ja giddii áidna biilaluotta dohko. Otne álgá čorgendoaibma ja earret de fertejit bávkalit stuorra geđggiid mat leat fierran geainnu ala. Geaidnodoaimmahagas muitalit Ávanuori ássiid sáhtit gártat vahkku leamen nu ahte eai beasa eai gosage. ¶
Deanu gielda čavge dál meahccegođiid leavvama, ja áigu guorahallat gođiid lobálašvuođa, muitala Deanu gieldda sátnejođiheaddji Frank Ingilæ. ¶
Ovdagoddi leat ráhkadan sierra njuolggadusaid, maid vuođul áigot ávvoštallat oktiibuot 35 goađi. ¶
Goađit mat leat lobiheamit ceggejuvvon meahccái, galget njeidot. ¶
Deanu sátnejođiheaddji Frank Ingilæ lohká dárbbu diehtit mat leat lobálaččat ja mat eai leat lobálaččat. ¶
GULDAL: Deanu goađit ¶
Danne lea Deanu ovdagoddi mearridan njuolggadusaid, ja lea juohkan dan 35 goađi golmma jovkui. Goađit mat leat boarraseappot go 20 jagi, besset ráfis ceaggát. ¶
Eaiggádat geain leat goađit meahcis mat leat 10 ja 20 jagi gaskka boarrasat, šaddet ohcat lobi diktit daid ceaggat. ¶
Muhto sii geat leat ceggen gođiid dan maŋemus logai jagi, gal ráŋggaštuvvot. Soapmasat sáhttet gártát njeaidit daid. ¶
Duogáš dasa go olbmot eai leat ohcan lobi gielddas cegget meahccegođiid, lea go ovdal 1989 ii gáibiduvvon eanaeaiggáda bealis ohccojuvvot lohpi cegget goađi meahccái. ¶
Ingilæ čilge ahte ollusat eai leat fuobman ahte bohte ođđa njuolggadusat mat gáibidedje ohccamiid. Dan dihte lea ge Deanu gielda juohkan daid ođđa njuolggadusaid golmma áigodahkii, vai galget sáhttit váldit vuhtii ahte olbmot eai leat diehtán lobiohcan-gáibádusa birra. ¶
Muhto sii geat leat ceggen gođiid dan maŋemus logi jagi siskkobealde, sis gal vurdo ahte dovdet njuolggadusaid. Dattege eai leat sii geat gártet njeaidit gođiid, beare gallis. ¶
Stuorámus váttisvuohtan leat goahteeaiggádat geat leat ceggen goađi mas ii leat darfi, dahje sii leat mottiin njealjádasmehtariin dahkan goađi stuorábun. ¶
Sátnejođiheaddji lohká singuin áigut leat siivut, ja suovvat sin rievdadit visttiid nu ahte bohtet goahte-njuolggadusaid sikkobeallái, ja nu besset doalahit meahccegoađi. ¶
Sámi journalisttaoahpahusa ovddeš jođiheaddji Torkel Rasmussen ii loga Ávvira doallat lohppádusaid lohkiide. ¶
– Ávvir bargit fertejit dál albma journalistálaš barggu čađahit, čuovvut mielde servvodatáššiin, rávve Torkel Rasmussen. ¶
Ovddeš Sámi journalisttaoahpahusa jođiheaddji ja Min Áiggi journalistta Torkel Rasmussen váillaha áviisa buvttaduvvon áššiid. ¶
– Ii berre leat dárbu eará mediijaid čállosiid váldit áviisi, dál berrejit journalisttat fuopmát áššiid, oaivvilda Rasmussen. ¶
Ávvira váldoredaktevra Ánte Bals lea muhtinmuddui ovttaoiavilis cuiggodemiiguin. – Eat leat buot mihttuid olahan nu go leat sávvan, muhto mis leat jođus barggut redakšuvnnas mas leat buoredeamin ja heiveheamin bargguid, nu ahte olahat mihttut beaivválaš sámegiel áviisan, lohká Ánte Bals. ¶
Dál ii leat go moadde beaivve dassážii go rakeahtaid bávkalit ja ođđa jáhkkái lávket. Muhto dát guovdageain'nieida áigo jahkemolssašumi ávvudit áibbas eará sajis go ruovttus – 5895 mehtera badjel ábi. ¶
Anja Marie Henriksen galgá ođđabeairuohta ávvudit áibbas eará sajis go ruovttus Guovdageainnus. ¶
Son ávvuda ođđa jagi Afrihká stuorámus váris – Kilimanjaros, mii lea 5895 mehtera badjel ábi. Várri lea Tanzanias. ¶
Anja orru Bergenis dál, gos gazzá siviilaekonomiijaoahpu. ¶
Leage skuvlla ekspedišuvdnajoavku mii lágida tuvrra Afrihkkái. ¶
Anja muitala ahte dan maŋemuš beaivvi go galget goargŋut várrečohkkii, de šaddá oktiibuot 16-tiibmosaš vázzintuvra, go sii eai oačču go 15 minuhta leat Kilimanjaro várrečohkas, unnán oksygena (áimmu) dihte. Dasto šaddet fas vulošguvlui vázzit. ¶
Anja finadii ge NRK Sámi rádiostudios ovdalašgo vulggii mátkái. ¶
Guldal ságastallama dás: ¶
Sámi álbmoteaivvi doalut Bergenis álge juo bearjadaga maŋŋelgaskabeaivve, go gávttehasat ledje guossis boarrásiidsiiddas Bergenis. Lávvardaga lei sámegiel ipmilbálvalus Bergen duopmogirkus. ¶
Guovvamánu guđát beaivi álggahuvvui sámegiel ipmilbálvalusain Bergen duopmogirkus, gos vuosttaš sámi bisma, Per Oskar Kjølaas, sárdnidii. ¶
Girkus ledje gaskal 30 ja 40 sápmelačča ja sámi sogalačča, sihke gávttiiguin ja dáru gárvvuiguin. Doppe ledje iešguđetge guovllu gávttehasat. ¶
Bergen Sámiid Searvvi jođiheaddji, Sárgona Iŋggá Mona, sávai bures boahtima sámegiel ipmilbálvalussii. ¶
Ovdal ipmilbálvalusa mun finadin Bergen gávpogis, ja jearahin olbmuin maid guovvamánu 6. beaivi muitala sidjiide. Muhtumat dadje ahte odne han lea sámi álbmotbeaivi, ja eará árvaledje falstallandoaluid ja feara maid. ¶
Go de jerren ahte leatgo gullán Sámi álbmotbeaivvi birra, de gal muhtumat dadje ahte dan gal leat gullan, muhto eai diehtán gal ahte Sámi álbmotbeaivi lea guovvamánu 6:is. ¶
Mánát gal bures dihte ahte ahte lei Sámi álbmotbeaivi, ja dadjaledje dakkaviđe go oidne gávttehasaid ahte: ¶
– Odne han lea Sámi álmotbeaivi . ¶
Dan gal váhnemat goit eai orron diehtimin, muhto mánát ledje oahppan Sámi álbmotbeaivvi birra Bergen mánáidgárddiin ja skuvllain. ¶
Maŋŋil ipmilbálvalusa bovdejuvvojedje buohkat Bergen Rukses Ruossa vistái, gos Bergen Sámiid Searvi guossohii biđđosa, gáhkuid ja gáfe. ¶
Latnja gos guossohedje mállásiid ja gáfe lei áibbas dievva. Uvssa gaskkas fitne maiddái olbmot geat dušše sávve lihku Sámi álbmotbeaivvi doaluin. ¶
Olggobealde lei deaivvadanbáiki čiŋahuvvon sámi leavggaiguin. Doppe guossit besse ságaid lonohallat, ja lei ollu ságastallan iešguđetge gávttiid birra. ¶
Bergen Sámiid Searvvi bovdii miellahtuidis ja eará gussiid kultuvrralaš doaluide girjjálašvuođa viissui Bergenis, gosa ledje čoahkkanan birrásiid čuođi sápmelačča ja vel eará berosteaddjit. ¶
Dát doalut álggahuvvojedje Bergen Sámiid Searvvi gudnebálkkašumi juohkimin. Lei Bergen Sámiid Searvvi jođiheaddji, Sárgon Inggá Mona, guhte jugii gudnebálkkašumi, ja son ákkastalai ahte Anne Kristine Søreide álot liiko čájehit sámevuođa, ja son áŋgiriid ja máŋggaid jagi lea bargan sámegiela ja kultuvrra ovddas Bergenis. ¶
Søreide ovttasbargu Bergen Astoáiggeráđiin ja Bergen Sámiid Servviin lea dagahan ahte sii leat sáhttán lágidit sámi beivviid Hellem báikkis gosa leat ceggen lávuid ja lágidan njoarostngilvvuid. ¶
Sárgon-Iŋggá Mona muitalii maiddái ahte Anne Kristine Søreide lea lágidan sámegielkurssaid, duodjukurssaid ja maiddái lávvogoarrunkurssaid. ¶
– Bergen Sámiid Seavi bealis mii giitit buori barggu maid don leat doaimmahan searvvi ovddas ja dan buori barggu ovddas máid don leat bargan sámevuođa ja sámegiel čalmmustahttima ovddas Bergenis. ¶
Nu loahpahii Mona Tornensis Hornæs ja geigii sutnje diploma ja gova man govvideaddji Mai Isaksen lea govven. ¶
Bergen Sámiid Searvi lei bovden Sola Sárgona ja Johan Ante Bær divttaid lohkat ja juoigat. Sola Sárgon logai iežas čállojuvvon divttaid, ja Johan Ánte Bær juoiggai. ¶
Erenoamáš miellagiddevaš ja duođaid geasuhaddji lágideapmi rámpojeddje guldaleaddjit maŋŋil konseartta, mii lágiduvvui Bergen girjjálašvuođavisttis, Litteraturhuset i Bergen. ¶
Bergen sátnejođiheaddji, Marte Mjøs Persen, rámpui NRK sámi radiosáddagis «Sáhkaváibmosis» dá gieskat Bergen Sámiid Searvvi barggu sámivuođa čalmmustahttimis. ¶
Son dajái maid ahte dán jagi doalut dáidet vel buorebut nagodit čalmmustahttit sámevuođa Bergenis, ja geasuhit bergenlaččaid sámi álbmotbeaivvi doaluide. ¶
Ieš gal sátnejođiheaddji ii astan boahtit, danne go Bergen bargiidbellodagas lei jahkečoahkkin sámi álbmotbeaivve. ¶
Áigut boktit girjjálašvuođa beroštumi. ¶
Boahtte vahkkus čoahkkanit girječállit iešguđet guovlluin Davvi Norggas ja Davvi guovlluin Girkonjárgii Finnmárkku fylkkagirjerádjosa girjjálašvuođa doaluide. ¶
– Dokko servet maid sámi girječállit, muitala Finnmárkku fylkkagirjerádjosa ráđđeaddi Sunniva Knutsen. ¶
Doaluid gohčodit Finnmark Internasjonale Litteraturfestivalan, sámegillii sáhtášii dán dadjat Finnmárkku Riikkaidgaskasaš girjjálašvuođa festiválan. Gaskavahkku dat álget doalut mat bistet lávvardahkii. ¶
Áigumuš dáinna festiválain lea boktit olbmuid beroštišgoahtit eanet girjjálašvuođas ja movttiidahttit sin lohkat eanet . ¶
Dál lágida Finnmárkku fylkkagirjerájus dáid doaluid njealját háve. 2010:s lágidii Finnmárkku fylkkagirjerájus vuosttaš girjjálašvuođafestivála Finnmárkkus, guokte jagi maŋŋil 2012:s lágiduvvui feativála Girkonjárggas, 2014:s ges Álttás ja dál fas Girkonjárggas. ¶
Sunniva Knutsen muitala Norggas lágiduvvojit 60 girjjálašvuođafestivála jahkásaččat. Nu leage dát lágideamit šaddan dáhpin juo Norggas. ¶
Girjerádjosiidda leat ráhkadan ođđa njuolggadusaid, ja dát njuolggadusat gáibidit ahte girjerádjosat lágidit iešguđet lagan doaluid lassin girjeluoikamii. ¶
Issát Sámmul Heatta galgá spáiddárvázzimis maid lohkat divttaidis. Lill Tove Fredriksen ges logaldallá Jovnna Ándde Vestas, Marry Ailonieida Sombys lea ges máinnasboddu sihke dáro- ja sámegillii, ja deaivvada maid Mátta-Várjjaga skuvllaohppiiguin geain sámegiella lea skuvllas. Sigbjørn Skåden ges lágida čállinkurssa. ¶
Sámi girječálli Rauni Magga Lukkari searvá ságastallamii mas rádjaolbmuid mentalitehtas ságastallet. ¶
Mentalitehta leage dán girjjálašvuođafestivála váldo fáddán. ¶
Sámi girječálliidsearvi dat mearridii dán fáttá danne go Finnmárkkus orrot máŋgga kultuvrrat olbmot, nugo sápmelaččat, kveanat, ruoššat, suopmelaččat ja vel olbmot geat leat boahtán guhkkin olgoriikkas Norgii. ¶
Dán ságastallamii searva maid Finnmárkku fylkkadoavttir Eivind Mork ja sámi girjjálašvuođa vuosttašamanuensa Lill Tove Fredriksen. Sámi girječálliidseavvi miellahttu Irene Larsen dat jođiha ságastallama. ¶
Guovža lea dakkár ealli man juohke bivdi háliidivččii báhčit, muitala Uula-Petteri Somby (29). ¶
Suoma bealde, Gámasmohkis bážii Uula-Petteri Somby (29) vuosttaš geardde iežas eallimis guovžža ikte. ¶
– Mun ledjen doppe meahcis vázzimin ja áicen guovžža máŋga kilomehtera duohken. Riŋgegohten vehkiide, nu mii manaimet dohko ja mun báhčen dan guovžža, muitala 29-jahkásaš guovžabivdi. ¶
– Mun báhčen dan 60 mehteris. Guovža finadii gal 20 mehter duohken, muhto mu albmás ii doaibman bissu. Gal váibmu vehá julkkii. In dieđe mo galggažan čilget, muhto speanta aŋkke jo lei. ¶
Guovžabivdu lea jo álgán Suomas ja dat leage bivdu masa máŋggas illudit. ¶
– Bivdu lea nu somá ja speanta, ainjuo guovžabivdu. Guovža lea dakkár ealli maid juohkehaš gii bivdá háliidivččii beassat báhčit. Dat lea dakkár meahcceealli, man ii leat nu álki fidnet, muitala Uula-Petteri Somby guhte ieš bážii 70 kilosaš guovžža. ¶
Somby lea jo fitnan njuovahagas njuovvamin guovžža ja son diehtá justa masa áigu guovžžanáhkki geavahit. ¶
– Dál lea mus duollji biillas, áiggun dan ordnet dan láhkai ahte sáhtán láhttái bidjat beaivelatnjii. ¶
Sihke Suomas, Norggas ja Ruoŧas lea lohpi bivdit guovžža juohke čavčča, jus leat ohcan báhčinlobi. ¶
Finnmárkku Fylkkadikki ekonomiijaplána meannudeami oktavuođas, de fylkkaráđđeolmmái árvalii viiddidit nuvttá skuvlasáhtu ráji joatkkaskuvlla ohppiide. Fylkadiggi bivddii ráđđeolbmá čielggadit váikkuhusaid rievdadeamis. ¶
Fylkkaráđđeolmmái čállá čilgehusastis ahte eará guovlluin Norggas lea nu ahte oahppit geat orrot badjel 6 km eret skuvllas ožžot nuvttá skuvlasáhtu. Finnmárkkus lea dát rádji 4 km. Duogáš árvalussii lea ahte Fylkkasuohkan galgá seastit ruđaid, oktiibuot 7,7 miljovnna ruvnno. ¶
Spiehkasta riikkadási unnimusgáibádusas ¶
Dálá skuvlasáhtu rádji mii lea 4 km, spiehkasta oahpahuslága vuolimus gáibádusas mii lea nuvttá skuvlasáhttu ohppiide geat orrot guhkkelis go 6 km eret skuvllas. ¶
Jus dál rievdadit dien ráji, de fylkkaráđđeolmmái čállá ahte Fylkkasuohkan seasttášii 7,7 miljovnna ruvnno. Dát rievdadus guoská oktiibuot 405 ohppiide Finnmárkkus. ¶
Válljet eará sáhtu ¶
Jus fylkkaráđđealbmá árvalus mearriduvvo de dat mielddisbuktá ahte oahppit geat orrot lagat go 6 km skuvllas, šaddet válljet molssaevttolaš skuvlasáhtu. Joatkkaskuvlla oahppit šaddet oastit sierra sáhttogoarta mii lea gaskal 12 ja 19 jahkásaš nuoraide, ja máksá 250 ruvnno mánnui. ¶
UNG nammasaš Finnmárkku goarttain besset gaskal 12 ja 25 ahkásaš nuorat ja vearjogeatnegas soalddáhat nuvttá mátkkoštit miehta fylkka. ¶
Girkonjárggas ožžo politiijat dán ija diibmu beal ovtta dieđu olbmá birra guhte lei badjelmearálaččat juhkan ovtta olgobáikkis. Oahppásat olbmás dolvo su ruoktut, maŋŋá go politiijat dáhto sin dán dáhkat. ¶
– Dál lea buoret bohccot ja buoret dilli, dadjá badjeolmmoš. ¶
– Buot lea šaddan buoret, vaikko orui gal álggus ilgat go 47 proseanttain galggaimet geahpedit, dadjá nuorra boazodoalli Lemet Aslat Eira. ¶
Su orohat, Skuohtanjárga Oarje-Finnmárkkus, lea šaddan beliin vuolidit iežas boazologu – 8000 heakkas 4000 heggii. ¶
Eira mielas lea mávssolaš beassat eret cuiggodusain mii leamaš boazologu vuolidangáibádussii, ja baicce oažžut ovdan buriid beliid. ¶
Muđui Finnmárkkus galggai lohku vuoliduvvot 170.000 heakkas 150.000 heggii maŋimuš golmma jagis ¶
Eiseválddiid gáibádusas ii lean árbmu. ¶
– Vuolidehket boazologu – dahje sáhkuid máksigoahtit, lea ovddeš eanandoalloministtar ovdal cealkán. ¶
Mannan jahkái ledjege eanaš boazodoallit buvttehan siskkabeallai meari, muhto Oarje-Finnmárkkus ledje ain baicce 1000 heakka eanet go galge. ¶
Boazodoallit geat eai leat čuovvulan vuolidangáibádusaid, leat dán rádjái sáhkohallan 160.000 duhát kruvnnu ovddas, dieđiha Eanadoallodirektoráhta boazodoalloossodat. ¶
Lemet Aslat Eirai lei ođđa diehtu ahte bohccot mat leat buori vuoimmis, eai vistta nu sakka. ¶
– Danne lea álkit dakkáriid guođohit. Vávjján dat lea olu álkit šaddan ja geahppasat. Lea unnit eallu, ja buoret bohccot mat eai vácce nu olu go rávžabohccot, lasiha vel. ¶
Norgga ráđđehusas oaivvildit iežaset lihkostuvvan boazologu unnidemiin, go jagi 2015 rájes 2016 rádjai lassánii gaskamearalaš boazodeaddu Oarje-Finnmárkkus badjel beannot kiloin. ¶
– Soitet leat máŋga čilgehusa dasa ahte leat buoret bohccot dál. Muhto váldosivva lea min mielas ahte boazolohku lea vuoliduvvon duoddaris, ja buorebut heivehuvvon guohtumiidda, dadjá stáhtačálli Terje Halleland. ¶
NBR-ovddasteaddji oaivvilda ahte bohccuid deaddu lea ovdal ge rievdan jagis jahkái. ¶
– Lea lunddolaš go leat unnánat bohccot ovtta orohagas, de gal buorránit bohccot. Muhto dan maid ferte gal smiehttat, ahte jos geahččat badjeolbmo oainnuin mo lea jahkodat – jahki ii leat jagi gáibmi dahje viellja, dadjá Per John Anti. ¶
– Muhtin jagiid dat leat máilmmi buorit bohccot. Muhtun jagiid ges leat veahá heajut bohccot. Dat leat dálkkiid mielde. Dat rievdá, dadjá Anti maiddái. ¶
Lemet Aslat Eira ii háliidivčče gal ruovttoluotta stuorát ellui. ¶
Dál leat sis miesit stuorát ja losit, eaige dušše nuppelot kilosaččat. Buoret bohccuid geažil lea sis buorránan ekonomalaš birgejupmi. ¶
– Jus mii dál galgat fas ceggegoahtit ealuid, de leat fas min miesit 12 kilos – sulaid diekko 12-14 kilo gaskka. Eat han mii daga ruđa go dakkáriid vuovdit, dadjá Eira. ¶
Dán jagi geatkkebivddus Finnmárkkus nágodedje goddit dušše bieli earis. Bivdoearri lei bidjon 30 eallái. Gávcci ealli goddojedje lieaseansabivddus, ja Stáhta luonddu bearráigeahčču bážii čieža geatkii helikopterbivddus. Bivdu nogai guovvamáno 13 beaivve. ¶
Muhtun sánit mat muitalit báhka(id): boaldi báhkat, boalddádat, buoláhat, beaivváš goardá. ¶
Báhkaidáigge de sáhttá eanan dallodit, mii mearkkaša ahte ilbmi dahje áibmu dilddista (lihkada). ¶
Filmadahkki Nils Gaup lea ovttaoaivilis Lars Levi Læstadiusan. Guovdageainnu stuimmit 1852is eai livčče goassege dáhpáhuvvan jus dalá báhpat livčče čájehan vuollegašvuođa. ¶
Publisert ¶
GULDAL: Stockfleth huškkui sápmelaèèaid soppiin ¶
Dál lea Finnmárkku rievssatbivdu bistán beannot vahku. Nu go lei vurdon, de lea uhccán rievssat dán čavčča. – Muhto eai dal nu unnán go ledje ovddalgihtii dieđihan, oaivvilda rievssatbivdi. ¶
Ovdal dán čavčča gáržžidii FeFo rievssatbivddu Finnmárkkus, dan sivas go leat unnán rievssahat. ¶
Bidjui mearri man olu rievssahiid oažžu báhčit iešguđet guovlluin. ¶
Eanaš bivdit geaiguin NRK lea humadan lohket unnit rievssahiid go dábálaččat, ja rámidit FeFo go leat gáržžidan bivddu. ¶
Rievssatbivdi Anton Dahl gal baicce lohká oaidnán eambbo rievssahiid Guovdageaidnu-guovllus, Biedjovákki nuorttabealde, go vurdojuvvon. ¶
– Eai nu beare ollu rievssahat gal, muhto eai dal nu unnán go ledje ovddalgihtii dieđihan. Ledje gal eanáš ovttaskas lottit dahje guokte lotti fárolágaid. Golbma rievssaha beaivái gal nagodii juohkehaš mu joavkkus. Dat dat lea bivdoearri, muitala Dahl. ¶
– Dieppe gos mii bivddiimet eai lean nu ollu rievssatbivdit. ¶
– Eará guovlluin Guovdageainnus gal leat mu mielas juohkán menddo ollu bivdolobiid. Dieppe vázzet vissa measta maŋŋálagaid ja baldálagaid go nu ollu bivdit leat, lasiha vel. ¶
Finnmárkkus leat oktiibuot 131 rievssatbivdoguovllu. ¶
Guovdageainnus ja Kárášjogas ožžot báhččit golbma rievssaha ja guokte girona beaivái. ¶
Maiddái Báhčaveajis ja muđuige Mátta-Várjjagis leat sierra earit. Báhčaveajis oažžu ovtta rievssaha ja ovtta beahcelotti báhččit beaivái. ¶
Muđui Finnmárkkus ii beasa báhčit go guokte rievssaha ja guokte girona beaivái. ¶
Hámmárfeasta-guovllus muitalit bivdit ahte leat unnán rievssahat. Seamma lea Porsáŋggu ja Kárášjoga guovlluin. ¶
Kárášjohkalaš rievssatbivdi Ottar Guttorm deaivá leat rievssatbivddus go NRK hálešta suinna telefovnna bokte. ¶
– Mannan vahkuloahpa fitnen vázzimin, ja dat lea hui heitot dál. Uhccán rievssahat. ¶
– Nu ahte FeFos lea riekta? ¶
– Na, mus lea gal rievssatbeana, ja gal dat beassá ruohttat. Muhto sotnabeaivve gal vácciime čieža tiimmu, ja oinniime dušše njeallje rievssaha. ¶
Guttorm rámida ahte FeFo lea gáržžidan bivddu. ¶
Eat leat NRK bealis lihkostuvvan fáhtet geange Finnmárkkuopmodaga ovddasfástideaddjiin ságaide odne. ¶
Válgadirektoráhta boahtá bájiiđit IT-sihkarvuođa ovdal dán jagáš stuorradiggeválggaid čakčat. Dát dáhpáhuvvu maŋŋá raporttaid gos čájehuvvo ahte Ruošša geahččalii váikkuhit dán jagáš presideanta-válggaid Amerihkás. Dán dieđiha NTB. ¶
Stuorrut-sáni sáhtášii geavahit go lea muitaleamen ahte olbmot ožžot eambbo bálkká, omd. bálkkát sturrot. ¶
Ja go bálkkát sáhttet stuorrut, de sáhttet unnutge. ¶
Geahčas maiddái: unnut - stuorrut ¶
Muhttin dievdu Girkonjárggas válddii oktavuođa politiijaiguin go guokte olbmo sisa gaikkuiga su vissui, mannan ija. Dat guokte olbmo leaba maid bálkestan suvrri dievddu ámadeaju njeaiga. Politiijat dieđihit NRK:i ahte dievdu ii leat bahuid roasmmehuvvan. ¶
– Go eiseválddit bálkestedje min olggos loahppašiehtadallamiin, de dat lea njulgestaga badjelgeahččanvuohta, čilge Deanočázádaga guolástanhálddahusa stivrajođiheaddji Steinar Pedersen. ¶
Dákkár láhttenvuohki Steinar Pedersena mielas rihkku sihke riikasis lágaid ja gaskkariikkalaš konvenšuvnnaid, earenoamážit Deanolága, Finnmárkolága, ILO-konvenšuvnna 169 ja ON-artihkal 27. ¶
– Mun lean hirpmástuvvan. Vaikko báikkálaš olbmot namahuvvon lágaid ja konvenšuvnnaid bokte galggašedje beassat mielde hálddašit luondduriggodagaid, de stáhtalaš institušuvnnat láhttejit justa nuppe láhkai. Láhkarihkkumat leat oktiibuot nu stuorrá ahte dat hehtte Deanuleagi sámi materiálalaš kultuvrra doaibmat , Pedersen oaivvilda. ¶
Dál doaivu Stuorradikki bissehit Deanosoahpamušárvalusa. ¶
Norgga ja Suoma kommišuvdna dat lea gárvvistan ođđa bivdonjuolggadusevttohasa Deanočázádaga riikkarájá oassái. ¶
Dálkkádat- ja birasdepartemeantta stáhtačálli, Lars Andreas Lunde (O), biehttala eiseválddiid leat bálkestan Deanočázádaga guolástanhálddahusa ja eará báikkálaš vuoigatvuođalaččaid áirasiid olggos loahppašiehtadallamiin nie movt Pedersen čuoččuha. ¶
– Sii leat álgoálggu rájes beassan leat mielde, gitta loahpageahčai, čuoččuha Lunde. ¶
– Dalle gal Lunde ii muital dan duohtavuođa. Eat oba ge diehtán daid loahppašiehtadallamiid birra mat dollojuvvojedje geassemánus. Danin eat beassan buktit ovdan iežamet árvalusaid, Pedersen čilge. ¶
Njuolggadusat mat leat leamaš gulaskuddamis, galget doaibmagoahtit boahtte geasi rájes. Jus árvalus dohkkehuvvo, de dat gáržžida sihke guovllu bivddu, muhto maiddái turistabivddu. ¶
Guovllu fierbmebivddus váldet badjel 40 beaivvi eret, ja oaggus ges 25 beaivvi. Jahkásaččat turisttaide ii galgga šat lohpi vuovdit go 22.000 jándorguolástanlobi, 11.000 goappat beale riikkarájá. ¶
Muhto Suoma bartaeaiggádat eai galgga šat rehkenastojuvvot turistan nu movt dál, mot galget leat ovttadássásažžan guovllu stággobivdiiguin. ¶
–Nuppi gieđain váldet eret guovllu olbmuid árbevirolaš vuoigatvuođaid, dainna ákkastallamin ahte guolli lea vátnon. Muhto mii dainna gáržžideamen lea ávki go nuppi gieđain addet vuoigatvuođaid ođđa joavkkuide, Pedersen imaštallá. ¶
Dálkkádat- ja birasdepartemeantta stáhtačálli Lars Andreas Lunde (O), lohká leat dárbu rievdadit njuolggadusaid nie movt Suoma ja Norgga kommišuvdna leat árvalan, jus Deanočázádaga luossanálit galget ceavzit boahtteáiggis. ¶
Su mielas buohkat fertejit gierdat gáržžidemiid, sihke árbevirolaš bivdit ja turisttat. ¶
Seammás ii loga lean Norgga eiseválddiin vejolašvuohta caggat addimis ođđa vuoigatvuođaid Suoma bartaeaiggádiidda. ¶
– Sin gáibádusat leat čatnašuvvon Suoma lágaide maid mii fertet doahttalit, seamma láhkai go Suopma ferte doahttalit Norgga lágaid, stáhtačálli Lars Andreas Lunde ákkastallá. ¶
Lávvardaga geigii Ruvdnaprinsapárra 500 000 ruvdnosaš bálkkašumi Kárášjoga ja Lujávrri ovttasbargoprošektii. ¶
- Ovttasbargu Kárášjoga gielddain lea mearkkašan olu Lujávrri sápmelaččaide, lohká lujávrelaš, Jevgenij Juskkov. ¶
Norgga Ruvdnoprinsapárra, Mette Marit ja Håkon, dat geigiiga bálkkášumi Tromssas. ¶
- Dat ovttasbargu Kárášjoga ja Lujávrri gaskka lea addán buoret bajásšaddama ja birgejumi Lujávrri mánáide, logai Ruvdnoprinseassá Mette Marit. ¶
GULDAL: Bálkkašupmi Kárášjohkii ¶
Ruvdnoprinsapárra lea iežaska náittosbeaivvi 2001:s ásahan foandda man ruhta galgá addot doaimmaide mat njeidet rájáid. ¶
Dán oktavuođas de válljejuvvui Kárášjoga ja Lujávrri prošeakta bálkkašumi vearan. ¶
Kárášjoga sátnejođiheaddji, Kjell Sæther, lea ilus go Ruvdnoprinsapárra lea fuomášan sin barggu dán oktavuođas. ¶
- Mun dieđán ahte prošeakta lea buktán earret eará buoret čázi Lujávrelaččaide, ja maiddái buoret dearvvasvuođa fálaldaga. ¶
Lujávrri buohcciviessu lea fidnen buriid ođđaáigásaš rusttegiid ja viessu lea muđui ođasmahtton, lohká Jevgenij Juskkov. ¶
Oarje-Finnmárkku Fálá orohaga boazoeaiggát, Jovsset Ante Sara (24), oažžu dán jagi Tsumbaráigi nammasaš bálkkašumi. Bálkkašumi oažžu Sara duostilvuođas ovddas maŋŋil go Stáhta mearridii ahte son bákkus galggai geahpidit boazologus. ¶
Ákkastallamis manin son galggai oažžut dán jagi bálkkašumi lea dat go son ii vuollánan stáhta geahpidanmearrádusain, ja baicca mearridii guoddalit Norgga Stáhta, ja vuittii vel. Bálkkašupmi lea juhkkojuvvon 2012 rájes, ja juhkkojuvvo olbmuide geat iešguđetge ládje lea hástalan fápmobeali. ¶
– Boazoealáhus ii leat goassege vásihan nu ollu ealáhussii váikkuheaddji sisabahkkemiid go maid dál šaddá gierdat. Nu čállá artista, Max Mackhé, guhte juohká Tsumbaráigi bálkkašumi. ¶
Mackhé namuha preassadieđáhusastis muhtun sisabáhkkemiid maid boazoealáhus šaddá gierdat, ja geassá ovdan leat industriijadoaimmaid, ruvkedoaimmaid, bartahuksemiid ja mátkeealáhusdoaimmaid. Dáid doaimmaide de geavahuvvojit ollu návccat, dadjá Max Mackhé. ¶
Sii geat dán rádjai leat ožžon dán bálkkašumi leat Marie Persson jagi 2012, Anders Sunna jagi 2013, Jenny Laiti jagi 2014. Diibmá oaččui Sara Marielle Gaup Beaska dán bálkkašupmi. Bálkkašumi sturrodat lea 10 000 norgga ruvnno. ¶
Gáržžidit mearraluossabivddu lea vuosttaš lávki heaittihit dan, oaivvilda Mearrasámi bivdo- ja guolástansearvi. ¶
Luondduhálddašandirektoráhtta árvvoštallá čavget njuolggadusaid vel eambbo ¶
Gieskat mearrededje ođđa njuolggadusaid mat gáržžidit mearraluossabivddu, ja dál sáhttá bivdu vel eambbo gáržžiduvvot. ¶
Luondduhálddašandirektoráhtta lea dál árvoštallame galget go bivdit boahtteáiggis fertet ohcat konsešuvnna bivdui. ¶
– Dalle eai oaččo šat nu ollusat bivdit luosa mearas go odne besset, ja sii geat báhcet, dineše eambbo, lohká luondduhálddašandirektoráhta seniorráđđeaddi Stig Johansson: ¶
GULDAL: Ballet heaittihit luossabivddu mearas ¶
Sámedikki Bargiid bellodat (Bb) joavkkus leamaš otne čoahkkin Troandimis, ja leat mearridan ahte jotket Sámedikki ráđis, vaikke vel presideanta Vibeke Larsen geassádii bellodagas. – Mun saván dál ahte Sámediggi sáhttá álgit hupmat áigumušaid ektui, ja muitalit olbmuide mo mii áigut ovddidit sámi servvodaga ovddasguvlui, dadjá Bb-joavkkujođiheaddji Per Mathis Oskal NRK:i. ¶
Ii leat riekta nu movt Bargiidbellodaga Sámediggeáirras čuoččuha ahte Sámedikki eanetlohku ii dáhto ráddjet ruđaid vuoigatvuođaid kártenbargguide. Nu dadjá Sámedikki ráđđelahttu, ja lohka stáhtabušeahta bakte sihkkarastojuvvon ruhta dása. ¶
Lei ikte ahte Bargiidbellodaga Sámediggeáirras, Ronny Wilhelmsen cuiggodii Sámedikki eanetlogu ja dajai ahte Sámedikki eanetlohku ii vuoruhan doarjut Bargiidbellodaga gáibádusa oažžumis lassi ruđaid oktasaš vuoigatvuođaid kártenbargguide. ¶
Bargiidbellodat lei gáibidan 15 miljovnna ruvnno mii galggai nannet Finnmárkokommišuvnna, Meahcceduopmostuolu ja Sámi Vuoigatvuođalávdegotti II kártenbargguid . Wilhelmsen čuoččuhii ahte Sámedikki eanetlohku baicca dáhttu ahte Sámediggi galggai leat oasálaš riekteproseassain sidjiide veahkkin geat iskkadit vuoigatvuođaideaset dikki ovddas ¶
Dát gal ii leat riekta, dadjá Sámediggeráđđi Ann-Mari Thomassen. Son dadjá Sámediggeráđi garrasit bargan ráđđehusa ektui, ja stáhtabušeahtas lea juo evttohuvvon 16 miljovnna ruvdno dán bargui. Thomassen iige loga riekta ahte Sámediggi jurdda ja áigumuš lea searvat riekteproseassaide. ¶
– Sámediggeráđi evttohusas lei áigumuš sihkkarástit sámi kultuvrra luonddovuođu, ja dása dárbbaša Sámediggi eanet ressursaid sihke hálddalaččat ja ekonomalaččat, dadjá Sámediggeráđđi, Ann-Mari Thomassen. ¶
– Sámedikkis lea ásahuvvon sierra doarjjavuogádat mas lea vejolašvuohta ohcan doarjaga kártenbargguid ráhkkaneapmai. Dán ortnega lea Sámedikki eanetlohku, mas maiddái Bargiidbellodat lea mielde, dorjon, ja de gal imaštan go Bargiidbellodat dál evttoha dien ortega heaittihuvvot, dadjá Ann-Mari Thomassen . ¶
Thomassen dadjá ahte son lea áibbas ovttamielalaš Bargiidbellodagaidn ahte dárbbašuvvo eanet ruhta SRU II kártenbargguide, ja danin son ipmášta go Bargiidbellodat evttohii sihkkut Sámedikki doarjjaortnega, mas juste lea vejolašvuohta ohcat doarjaga juste dása. ¶
Bargiidbellodat ferte dievasčoahkkimis čilgget sivahallamiid ahte NSR lea válddán álgahanstipeandda ruđaid nisoniin ja nuorain, dan geaibida NSR. ¶
Bargiidbelldodat čuoččuha ahte NSR lea válddán nisoniin ja nuorain ruđaid ja hálida daid geavahit alceset nu go lasihit organisašuvdnaide doaibmaruđaid. ¶
-Dát ii leat duohta lohká NSR,a sámedikke airas Roger Pedersen ja geaibida bargidibellodága dál čilgget sivahallamiid. ¶
GULDAL: ap ja nsr ¶
Sámedikki Bargiidbellodatjoavku (Bb) lea mearridan joatkit Sámedikkeráđis, vaikko presideanta Vibeke Larsen geassádiige Bargiidbellodagas. – Mun sávan dál ahte Sámediggi sáhttá álgit hupmat áigumušaid birra, ja muitalit olbmuide mo mii áigut ovddidit sámi servvodaga ovddas guvlui, dadjá Bargiidbellodaga sámediggejoavkku jođiheaddji, Per Mathis Oskal. ¶
- Jus čájehuvvoš ahte ruvkedoaibma attášii eambbo bargosajiid go boazodoallu, de berre boazodoallu čáhkket saji, lohká Guovdageainnu Gurotbellodaga Anton Dahl. ¶
Ná čielgasit dajai Guovdageainnu dálá várresátnejođiheaddji Dahl ievttá álbmotčoahkkimis. Son lea maid gurotbellodaga sátnejođiheaddji evttohas. ¶
Okta gii čohkkái panelas lea Guovdageainnu Johttisápmelaččaid listtu evttohas Anders S. Buljo. ¶
Son suoiggehii go gulai mo rikkis golle-ja minerála fitnodagat galget váldit sin saji. ¶
GULDAL: Ruvki boazodoalu sadjái ¶
Dáloniid listta sátnejođiheaddji evttohas, Hans Isak Olsen, gal sávašii maid ollu ođđa bargosajiid suohkanii, muhto son gal ii oba sáhte ge doarjut Anton Dahl árvalusa. ¶
-Mun gal in jáhke boazodoalu dárbbaša oastit eret ruvkedoaimmaid dihte. Ii leat okta ge dán rádjái dárbbašan heaitit boazodoalus daid ruvkedoaimmaid dihte mat leat, ja nu ii šatta boahtteáiggis ge, lohká Olsen. ¶
Bargiidbellodaga politihkkár Per Nils Saari lea bargan 25 jagi Biedjovákkis. ¶
Son deattastii ahte ruvki gal buktá dietnasa, muhto ii sáhte guđege láhkai dohkkehit ákkastallama, ahte boazodoallu hehtte ruvkedoaimmaid. ¶
Guovdageainnu sátnejodiheaddji ja Sámi Álbmotbellodaga Klemet Erland Hætta, lohká iežas sakka beahttášuvvan go gulai maid Anton Dahl árvala. ¶
-Dát ii duddjo buori, dadjá Hætta ¶
Politiijat dieđihit ahte barta lea buollimin Láhpoluobbalis, buot heahtebálvalusat leat jođus báikái. ¶
Deatnulaš sesttii ollu go manái olgoriikii bátnedoaktára lusa. Dál lea fállagoahtan bátnemátkkiid olgomáilbmái. ¶
BATNEMATKIT (GUHKES) ¶
- Dat lea oainnat nu ahte álohii go mun mannen bátnedoaktára lusa de ledjen nu balus, ja danne in šaddan johtit nu dávja doppe. Ja nie guohcagedje ge mu bánit, muitala Magnar Varsi (57). ¶
Varsi iskagođii gos son sáhtášii oažžut divššu. Norggás lohke máksit guokte čuođi duhat ruvnno bijáhit ođđa bániid. Danne ohcágođii olgoriikkas, ja Budapesta bátnedivššárat eai sihtan earago 90 duhát ruvnno. Ungarnas son finai golmma geardde, ja šattai ankke hálbbit go Norggas. ¶
- Mu mielas šattai hirbmat buorre, ja de jurddašin ahte livčče vuogas eará norgalaččaide maid. Ahte sii geain ii leat nu buorre várri, ahte sii maid suitet divvut bániid, dadja Varsi. ¶
Bátnemátke fitnodaga álggahii son beal goalmmat jagi áigi, ja dán radjai lea son jo lágidan bátnedivššumátkkiid birrasiid guovtti čuođi olbmui. Maiddái sámis leat geavahan dán fálaldaga. ¶
Norggas lea divrras dikšut bániid, ja eai leat goassege leamašan nu unnan bátnedoaktárat, goit Finnmárkkus, go dál leat. Muhto Varsi ii loga olmbuide gal gánnáhit smávit bátneváttuiguin vuolgit. ¶
Eatnasat Varsi fitnodaga geavaheaddjiin leat vuos dál lulli-norgalaččát, ja okta sis gii lea geavahan dán vejolašvuođa, lea Johannes Dybdahl ¶
- Mun gal áinnas ávžžuha earáid ge geavahait dán vejolašvuođa, go dat gánnáha. Lean nuppelot duhát ruvnnu seastán, vaikko lean moddii jo fitnán doppe, dadja Dybdahl.. ¶
- Mii eat árval alccemet stivrejumi otne, lohká NSR:a ráđđádalliid sátneguoddi, Klemet Erland Hætta. ¶
Bargiidbellodaga Marianne Balto gal lohká iežaset váldit ovddasfástádusa ja nu ovddidit ge árvalusa stivrejumái otne. ¶
- Min presideantaevttohas lea Egil Olli, ja mii cegget maiddái ráđi iehčamet unnitlogu vuođul. ¶
Dalle šaddat mii geahččalit stivret unnitlogus nu bures go sáhttit, lohká Bálto. ¶
- NSR:a leamaš oktavuođas muinna maŋŋá go šiehtadallamat ¶
Bargiidbellodagain boatkanedje ikte, lohká johttisápmelaččaid listta sámedikkeáirras, Per A. Bæhr. ¶
GULDAL: Per A Bæhr doarju ain NSR:a ¶
Biebmobearráigeahču mielas galgá bealleheakka-čearpmahiid goddit dađistaga. Dan sii gal ipmirdit dáhtokeahttá, oaivvilda NBR njunuš. ¶
– Bohccot mat jándorbeallái eai leat lihkadan eaige borran, daid galgá beare goddit, lohká Biebmobearráigeahču šibitdoavttir, Sofus Olsen. ¶
Olsen gal lea vásihan ahte boazoeaiggádat fievrredit váibbatčearpmahiid ja de guđđet daid bievladilkui dainna doaivagiin ahte ealáska. ¶
GULDAL: Bealleheakka bohccuid goddit ¶
Earát veddet ealuid «beitehagas» , Aslat ges šadda veaddit «slankehagas» ¶
Dán čavčča ja skápma lea olu beaggán earret eará mediain ahte bohccot leat erenomáš buori vuoimmis. Nu leat maid njuovahagat rápmon. Dan oktavuođas finadiige reportár Ronald Pulk, Ásllaga ságain, gullat sus ahte makkár vuoimmis dat bohccot duođaid leat. ¶
Norgga eiseválddit leat beare ustitlaččat sápmelaččaiguin, oaivvilda EDL-searvi. ¶
Searvi EDL, čearddalaš ja demokráhtalaš ovttaárvu, dáhtošii eiseválddiid ipmirdit ahte Finnmárkus eai leat dušše sápmelaččat. ¶
– Norgga eiseválddit leat beare ustitlaččat sápmelaččaiguin, ja addet sápmelaččaide beare olu ovdamuniid. Dan oaivvilda EDL. ¶
Sii leat dál ráhkadan nu gohčoduvvon "hvitebok" - dahje vilges girjji - mii galggašii čájehit ahte Finnmárkkus eai leat čearddat dássálaga. ¶
GULDAL: EDL oaivvilda sápmelaččaid oažžut beare olu ¶
Guovllu bearráigeahččanráđđi doarju sámi fáŋggaid geat lohket vásihit vealaheami ja givssideami giddagasas. ¶
Davvi-Norgga bearráigeahččanráđi dárkkisteaddji Helen Jenssen doarju dál sámi fáŋggaid geat váidalit heajos dili Norgga giddagasain. ¶
Sápmelaš gii čohkká Romssa giddagasas dovdá iežas badjelgehččojuvvon, go lea váttis beassat hupmat eatnigiela iežas olbmuiguin. ¶
– Sápmelaš fáŋggain leat giddagasas maiddái vuoigatvuođat, lohká Bearraigeahčanráđi miellahttu Helen Jenssen. ¶
GULDAL: Doarju sámi fáŋggaid ¶
Olgešbellodat beasada vuot Sámediggái ja leat organiseregoahttán bargguid. ¶
– Mis lea dáhttu leat mielde dan deháleammos orgánas gos sámeáššiiguin bargá, lohká Olgešbellodaga njunoš Erna Solberg. ¶
Olgešbellodaga riikkačoahkkimis Oslos mannan vahkkoloahpa dovddahedje olbmot bellodagas buoret sámepolitihkka go dálá ráđđehusas, danin leat beassagoahttán Sámediggái. ¶
– Mii galgat leat mielde doppe gos oassi Norgga Sámepolitihkas stivrejuvvo, danin lea mihtti áirasiid fitnet Sámediggái, čilgesta Erna Solberg. ¶
– Jus boikohtteš orrumis Rica hotelles, de lea mus buorre sadji dáppe, lohká Kárášjoga Kroa A/S eaiggát, Klemet Turi ¶
Dan son lohká go Guovdageainnu Sámediggeáirras Klemet Erland Hætta, ii šat hálit doarjut ja orrut Rica Hotelles. ¶
Hætta oaivvilda Rica fitnodat lea privatiseren Sápmi nama iežas márkanfievrrideami oktavuođas, ja nu hálida garvit dan dás rájes. ¶
GULDAL: SÁPMI boikohtten ¶
Turi, gal lohká áinnas váldit Norgga sámiid riikasearvvi 18 politihkkára iežas idjádanbáikái go leat čoahkkimiin Kárášjogas. ¶
Klemet Erland Hætta ii šat gáro idjádit Rica hoteallas, Kárášjogas, mainna Sámedikkis lea šiehtadus ja gos buot áirasat orrot go leat Sámedikki čoahkkimiin. ¶
Hætta ii loga movtege riektan go Rica, mii lea riikkaviidosaš fitnodat, máŋggaid jagiid juo lea geavahan Sápmi namáhusa turisttafitnodagas, mas leat mieldeeaiggádat. ¶
Sápmi lea olles Sámi opmodat, lohka son ja lohka dán namáhusa geasuhit eatnasiid Kárášjohkii, mii ii leat buorre eará sámi báikkiide. ¶
NSR čájehii jagis 2000:is vuosttehagu jo dákkáraš privátiseremii ja maiddái Sápmi namáhussii. Hætta ii leat vel gal ávžžuhan iežas riikasearvvi hilgut Rica Hotealla, vaikko ieš dahká ge dan. ¶
Ášši ii leat vel dán radjai ságastallon NSR:as, muhto joavkku jođiheaddji Sámedikkis, Randi Skum dajai ikte ahte ii oainne eará idjádan vejolašvuođaid alcceseaset go báikki hotealla. ¶
Tråante 2017 ¶
Duodjeinstituhta ja Sámiid Duodji leaba digaštallan ja mearridan ahte Asle Tveitnes beassá oassálastit dujidisguin Tråante duodječájáhusas, váikko Tveitnesas ii leat Sámiráđi duodjemearka. Duodjeinstituhta ja Sámiid Duodji čálliba preassadieđáhusastis ahte jus Asle Tveitnesas ain lea beroštupmi, de beassá son čájehit iežas duoji čájáhusas guossečájeheaddjin. ¶
Beatnatbeaivvit álget suoidnemánu 23. beaivve ja bistet mánu, gitta bárdebeaivái. ¶
Makkár dálki vuosttaš beatnabeaivve lea, dakkár lea gitta lohppii, diđii guovdageaidnulaš muitalit. ¶
Ivvarstádiin gis muitaluvvui ná: Go beatnatbeaivvit bohtet sisa harviin, de mannet olggos beaivvadagain. Go bohtet beaivvadgain sisa, de mannet olggos harvviin. ¶
Muhto de lea vel čiežaoađđibeaivi 27.7. mii lea maid dálkemearkabeaivi. Dán beaivvi dálki bistá gitta bárdebeaivái, jos jo ii bistteš guhkit, čieža vahku. ¶
Gáldu: J. Qvigstad, 1934. ¶
Sami girjelágádusat eai jeagat skeŋket oahppogirjjiid. Sámedikkeráđđi lea sakka beahtahallan. ¶
– Lean beahtahallan go lágádusat vigget riggut oahppogirjjiguin, lohká Sámedikki ráđđelahttu Jørn Are Gaski: ¶
GULDAL: Eai skeŋke girjjiid ¶
Ikte lei olles oahppogirjeveahka čoahkkanan Osloi, gos guorahalle movt galget oahppogirjedilálašvuođa čoavdit čakčii. Lea sáhka girjjiin mat leat lágádusaid vuorkkáin, ja maid Gaski lohká sámi servvodaga opmodahkan: ¶
– Lágádusat vigget duppálit dinet, go Sámediggi han lea ollásit ruhtadan daid girjjiid. ¶
Máhttodepartemeantta, Sámediggi, Finnmárkku fylkkamánni ja suohkaniid ja girjelágádusaid organisašuvnnat eai čoavdán oahpponeavvováttisvuođa ievttá deaivvadeamis. Danne galget fas deaivvadit moatti vahku geahčen. ¶
Girjelágádusaid searvi ii ipmir manne bággehallet skeŋket iežaset opmodaga.. ¶
Sampmi ¶
Instagram komihkár Ber-Joná Labba guoimmuha suohtas filmmažiiguin Instagramas. Mii beasaimet leat mielde filmma ráhkadeame. Geahča video! ¶
Soai leigga vieljain meahcis muhtin dálkebeaivvi iige lean maid bargá. De fuobmái Gárasavvon bárdni Ber-Joná Labba juoga suohttasa áigegollun. ¶
Vuollelis áššis oainnát makkár filbma šattai! ¶
Labba filbmii vieljas go borai márffi. Filbma šattai dan muttos suohtas ahte almmuhii Facebookai dan. Dát lei ovdal Instagrama áiggi. Maŋŋel de álggii ge Instagramai almmuhit filmmažiid. Olbmot sihte su eambbo filmmaid ráhkadit, nu son dagai dan. ¶
26 jahkásaš oažžu inspirašuvnna filmmaide árgabeaivvi eallimis, iežas vásáhusain ja fearániin maid lea gullan. Olbmáin lávejit maid leahkit idéat ja nu sii lávejit de hutkat. ¶
Ber-Joná neaktá ieš, ja sus leat vieljat veahkkin filbmeme. Son muitala ahte maŋemus filmmas maid almmuhii, de lei su unnavieljaš gii lea 10-jahkásaš gii filbmii. ¶
Lagabui 600:s čuvvot Ber-Joná siiddu Instagramas. Ieš dattetge jáhkká eambbosiid filmmaid geahččat. ¶
– Go láven leahkit Gironis, dahje sámi doaluin, de lávejit olbmot boahtit ja hupmat mu filmmaid birra. Maiddái olbmot geaid in leat goassege ovdal oaidnán. Jáhkán ahte leat olusat geat eai čuovo mu Instagramas geat maid gehččet filmmaid. ¶
Vaikko leat dán muttos olusat geat filmmaid gehččet, de Ber-Joná ii dovdda gal iežas beakkálmassan. ¶
– In mun dovdda beakkálmassan iežan. Veahá gal dovdo go amas olbmot bohtet hupmat. Muhto ii muđui gal. In liika bajás ja jurddaš ahte lean beakkálmas, boagusta Ber-Joná. ¶
Su mielas lea somá go olbmot liikojit su filmmaide. Go jearrat mii ulbmil lea filmmaiguin, de muitala ahte ii sus leat gal eará ulbmil go oažžut earáid boagustit. Soaitá vel nu maid ahte jus muhttimis lea heajos beaivi, ja de geahččá suohtas filmma maid lea ráhkadan, de soaitá dát dagahit ahte sis šaddá buoret beaivi, joatká Ber-Joná. ¶
Vahku maŋŋel go NRK finai Ber-Joná guossis, de riŋgiimet sutnje jearrat lea go son duđavaš filmmain maid ráhkadeimmet. Dan son gal lei. ¶
130 olbmo leat deaddalan "liikon" filbmii. Son ii lean na oallugiid vuordán liikot filbmii. Dát filbma lea ge de goalmmádin eanemus likesaid ožžon su filmmain. ¶
Laster Instagram-innhold ¶
Guollefatnasiidda berre biddjot dihto mearri, man olu ožžot bivdit beaivái. Nu oaivvilda Kystens Tenketank dahjege rittu jurddabádji vai guollekvaliteahta buorrána. Iskosat leat čájehan ahte stuorra oassi olgoriikii vuvdon guliin lea menddo heajos kvalitehta. Norges Fiskarlag jođiheaddji Kjell Ingebrigtsena mielas ii leat dát mihkkege buriid evttohusaid. ¶
Čáhcesullo gielda berre oččodit ain eambbo báhtareddjiid , nu oaivvilda čáhcesullo bargiidbellodaga Willy Pedersen. Gielda lea oainnat láhčán dili nu ahte sáhttet váldit vuostá olu báhtareddjiid ja ballá ekonomalaččat čuohcat garrasit jos veahkkeapparáhta šaddet unnidišgoahtit. Stáhta báhtareaddjedoarjja lea maiddái buoridan bálvalusaid, buot gieldda ássiide, Pedersen lohká. Son oaivvilda ahte stáhta doarjja ássan báhtareddjiide lea addán buoret bálvaleami buot gieldda ássiide. ¶
Fylkaráđđi áigu odne cealkit ahte besset álggahit luossa- ja dápmot guollebiepmahaga Mjøsund guovllus, Ivvárstádik suohkanis. Wilsgård Fiskeoppdrett, Kleiva Fiskefarm ja Gratanglaks nammasaš fitnodagat leat ohcan doaibmalobi dán guovllus. Wilsgård Fiskeoppdrettii leat biehttalan addit doaibmalobi guđa báikái maŋemuš jagiid. Go dál besset álggahit guollebiepmahaga Ivvárstádiin, de sihkkarastá fitnodat sin 100 bargosaji. ¶
Homofiillat besset dál náitalit girkus, maŋŋá go stuorra eanetlohku – 83:s 29 vuostá - mearridedje dohkkehit girkučoahkkimis homofiillaid várás ođđa náitinliturgiija. Dát ođđa liturgiija doaibmá bálddalaga dálá liturgiijan, ja boahtá fápmui guovvamánu 1.beaivve. ¶
Ođđa aviissa jođiheaddji Ánte Bals lohpida buori fálaldaga seaktin sidjiide geat baicca sirdet dingojumi ođđa áviisii. ¶
GULDAL: Oðða aviissa fálaldat lohkkiide ¶
Guovvamánu 6. beaivve almmuhuvvo ođđa sámi áviisa vuosttaš geardde. ¶
– Sii geat dál leat máksán Min Áiggi ja Ášu ovddas, sáhttet oažžut ruđaid ruovttoluotta go áviissat heaittihuvvojit, lohká Bals. ¶
"Caught in the middle" lea dánsun- ja musihkkačájáhus aborigiinna birra gii adopterejuvvui vilges bearrašii mas leat fuolkkit Norggas ¶
Austrália KAGE dánsunsearvi lea bargamin dánsun- ja musihkkačájáhusain mas neavttárat Norggas ja Austrálias ovttasbarget. "Caught in the middle" čájáhusain sii geahčalit muitalit mo eiseválddiid koloniserenpolitihkka váikkuhii sápmelaččaide ja Austrália aborigiinnaide. Guokte vahkku sii leat dássážii hárjehallan "Dansarena nord" studios Hámmárfeasttas. ¶
Kate Denborough, gii lea Melbourne gávpogis Austrálias eret, lea dán bihttá bagadalli ja dáiddalaš jođiheaddji. Son muitala oahpásmuvvan aborigiinnain, Heathain, gean vuođul prošeakta vuolggahuvvui. 1976:s adopterejuvvui son vilges Austrália bearrašii ja dán bearrašis leat fuolkkit Norggas. ¶
Heath lea riegádan ja bajásšaddan Austrálias ja son lea váldán dáža Bergersen goarggu. Dánsumiin ja musihkain sii áigot muitalit dán historjjás. Okta sis gii ovdanbuktá musihka dán čájáhusas lea Sara Marielle Gaup Beaska. ¶
Elle Sofe Henriksen lea koreográfa ja filbmadáhkki muhto "Caught in the middle" dánsun- ja musihkkačájáhusas son dánsu. Leat ollu iešguđetlágán olbmot geat barget dainna prošeavttain ja dat lea hui somá, lohká Elle Sofe Henriksen. ¶
Prošeavttas oassálastet olbmot geat gullet dáža-, sámi-, Austrália- ja aborigiinna kultuvrii. Lea maid hui erenoamáš ahte sii barget nu jođánit, lohká Elle Sofe. Movttiidahttima dihti leat sii maid fitnan geahččamin mo badjeolbmot gárddástallet, lohká son. ¶
"Caught in the middle" prošeavtta bagadalli ja dáiddalaš jođiheaddji Kate Denborough háliida vel oažžut buohkaid geat barget dainna čájáhusain Austráliai boahtte jagi. Loahpas son lohká vel háliidit jođašit dainna čájáhusain Davvi-Norggas, Suomas ja Ruoŧas 2018:s, dasto maŋŋá go leat geargan prošeavttain. ¶
Badjelaš 100 miellačájeheaddji geat biehtalit guođđimis vuostildanbáikki Standing Rock USAs, sáhtet geavvat giddagassii. Nu čállá The Seattle Times. Áigemearri lei bidjon gaskavahkkui guođđit guovllu. Olu miellačájeheaddjit bolde iežaset tealttaid gaskavahkku, go balle poltiijaid sin sáhkohit. ¶
Ruvašbiekkat leat dálvveáigge dalle go leat oarjeluládagat, luládagat ja nuortaluládagat. ¶
Vaššu lea go áibmu johtá. Goikeáibmu. Dat lea litnásat go ruvaš: Ruvaš ¶
Riđđu lea jo "gaikkodeaddji" dálki, muhto ii nu garas go stoarbma. Alážat čáhpodit dálvet. ¶
Dološ olmmoš dajai ahte dál ii leat šat leaika, dál ii leat šat stoarbma, muhto dál han lea čáhceborga. Dalle lea nu garra dálki ahte čáhci dulde. Čázit (mearra) suovastit borggistit. ¶
Gáldu: NRK Sámi ovddeš dálketearbmajoavku ¶
Čakčat lea bihci buorre mearka dasa ahte áigi állanišgoahtá dálvvi guvlui. Čakčat, go galbmigoahtá, de sáhtát oaidnit ahte eana, stohporobit leat vilggodan vaikko ii leatge muohttán. Dalle dat leat bihcon. ¶
Bihci ja ritni ¶
Čakčat go galbmá, de bihcu ja de ritnu. Njuoska áibmu dat ráhkada bizi ja rini. ¶
Geahča maiddái: Ritni ¶
Norgga geavaheaddjiráđđi lea iskan 15 iešguđetlágan bihpporgáhkkošlájaid akrylamiida sisdoalu hárrái, ja celket ahte bihpporgáhkuid buvttadeaddjit eai oro berošteamen akrylamiida geahpideamis. ¶
Geavaheaddjiráđi gulahallanráđđeaddi Maren Van Buren Struksnæs, čállá ahte dáid áiggiid leat gávppiin ollu ja iešguđetlágan industriijagoikaduvvon bihpporgáhkut vuovdimassii, ja main akrylamiida sisdoallu rievddada. ¶
Akrylamiida lea dearvvašvuođa vahágahtti ávnnas mii vuođđuduvvo go karbohydráhtarikkis biebmogálvvuid vuoššá oljjus, báistis goikada dahje gáhkke ja láibu. Ávnnas sáhttá vahágahttit olbmos nearvavuogádaga, ja adnojuvvo ávnnasiin mii sáhttá dagahit ahte borasdávda ovdánahttojuvvo. ¶
EO oaivvadeaddjis lea mearriduvvon ahte akrylamiida sisdoalu ii galgga leat badjel 1000 mikrográmma juohke gilo nammii. Iskojuvvon bihpporgáhkuin ii lean akrylamiidasisdoallu bajábealde dan rájá, muhto muhtun šlájain akrylamiidasisdoallu lei 810 mikrográmma mii lea eanet go maid eará šlájain leat mihtidan, cealká Geavaheaddjiráđđi. ¶
Iskkadeapmi čájeha ahte vuolimus akrylamiidasisdoallu rievddadii 38 mikrográmmas juohke gilo nammii gitta 810 mikrográmma rádjai, čájeha Geavaheaddjiráđi iskkadeapmi. ¶
— Biebmogálvoindustriijas leat alddis ovddasvástádus unnidit akrylamiidasisdoalu iežaset biebmogálvvuin, mii mearkkaša ahte buohkat galget dan mii praktihkalaččat lea vejolaš akrylamiida sisdoalu geahpideames. ¶
Geavaheaddjiráđi gávdnosat orrot čujuheamen dohko ahte eai buohkat daga doarvái akrylamidasisdoalu geahpideames, dadjá Geavaheaddjiráđi biebmu ja gávppašeami fágadirektevra, Gunstein Instefjord almmuhuvvon preassadieđáhusas. ¶
Politiijat dieđihit ahte leamaš johtolatlihkohisvuohta miilla olggobealde Kárášjoga guovddáža Suoma geainnus. Buot heahteveagat leat sajis. Politiija operašuvdnajođiheaddji, Bjørn Gunnar Johnsen, dieđiha ahte guokte olbmo leat dál doaktára luhtte Kárášjogas, muhto ahte eaba leat garrasit roasmmehuvvon. ¶
Hámmárfeasttas vujii okta biila badjel geainnu diibmu beal njealji ihkku. Dát dáhppohuvvui riikageaidnu 94 gaskkal Hámmárfeasta ja Ráhkerávju. Ii gálgga leat oktage roasmmohuvvon lihkohisvuođas. Politiijat navdet ahte vudjii lei juhkanvuođas vuodján. ¶
Okta persovnnabiila galgá maŋŋebárga eahkes leat vuodján badjel geainnu Altaveien alde, nu dieđiha iFinnmark.no . Politiijat lohket aviisii ahte ii galgga leat váttis vuodjit báikkis. ¶
Ealga lea vuddjon biillas sullii ovtta miila Kárášjoga márkanis Guovdageainnu guvlui. Politiijat dieđihit ahte ii oktage olmmoš lea roasmmuhuvvon lihkohisvuođas. Ealga galgá leat vuddjon biillas, ja ruohtan roasmmuhuvvon meahccái. ¶
Guokte biilat leaba beaškkehan oktii olggobeale Leavnnja márkana. Ii gálgga leat oktage roasmmohuvvon dáid guokte biillain. AMK lea dieđihuvvon ja sii sáddejit buohccibiila báikái. ¶
Lofotenis, lulábealde Svolvær gávpoga leaba guokte biila beaškkehan oktii. Okta olmmoš lea dieđihuvvon gitta biilas ja okta eará ges sáddejuvvon buohccivissui. Geaidnu E10 lea gitta goappašiid guvlui ja buot heahteguovddážat leat sajis. ¶
Politiijat čállet Twitterii ahte heahtebálvalusat biddjo johtui go lea geavvan johtolatlihkohisvuohta Govdavuohpenjárggas, 6 kilomehter davábealde Guovdageainnu giliguovddáža. Lea sáhka guokte biilla birra, ja njeallje olbmo ledje dáid biillain. Guokte olbmo dolvojuvvoba Áltái ambulánsan. Guovdageainnu leansmánni, Klemet Klemetsen, dieđiha NRK:i ahte politiijat leat ieža leamaš lihkohisvuođas. Boazopolitiijaid biilagálvojorri lea boasttooinnolaš ožžon šleaŋgga ja deaivan biilla mii bođi nuppi vuodjinjuogus. ¶
Golmmas gárte Kirkonjárgga buohccivissui maŋŋel go smávvabusse ja dábálaš biila beaškkeheigga njunnálaga oktii E-guđeš luottas Čádjihis, Mátta-Várjjagis. Okta dan golbmasis lei cikcásan biilii, dieđihit Finnmárkku politiijaguovllus. ¶
Sampmi ¶
Anette ođđajagi lohpádus lea eallit sohkarkeahtes eallima unnimusat 50 beaivvi. Sus leat maid dutnje rávvagat mo don sáhtát dan nagodit. ¶
Ođđajagemánnu leage mánnu goas olus háliidit rievdadit dahje buoridit eallima. ¶
Soaittát don maid jurddašan ahte ođđajagimánu 1. beaivvi háliidat juoga dahkat dahje heaitit muhtin heajos dábiin. Soaitá dalle gánnáhit almmolaččat muitalit ođđajagi lohpádusaidat. ¶
Nu lea kárášjohtnieida Anette Somby dahkan. Son lea iežas hástalan eallit sohkkara haga 50 beaivvi ođđajagimánu rájes. ¶
– Nu lea aŋkke jurdda, muhto oaidnit dat leaš mo manná. ¶
> Loga eanet NuFal-áššiid dás ¶
Diibmá gávnnai Anette Somby Facebookas "event" mii hástalii olbmuid eallit 50 beaivvi sohkkara haga. ¶
– Diibmá gal nagodin dan, ja dál áiggun geahččalit ođđasit. – Mun in áiggo borrat njálgáid, gáhkuid, keavssaid, bruvssaid ja jusaid juhkat. ¶
Vaikko vel nagodiige dan diibmá, de son dovddasta ahte ii lean nu álki. ¶
– Álggos gal lei oba váttis, muhto de mannagođii buorebut. 60 beaivvis mun ribahin borrat guktii gáhku. – Ja dán háve áiggun geahččalit ahte in bora in oktiige gáhkku, čaibmá Somby. ¶
Muhtin beivviid lea váddásat eallit sohkkara haga go eará beivviid. ¶
– Go ristmánáin leat riegádanbeaivvit, doalut, go lean skihpáriiguin hervvoštallamin, go manan guossái de lea álohii juoga beavddi alde ja go guossit bohtet de leat álohii vuordámušat ahte galggašedje jobe keavssat dahje juoga mii nu eará káffii. – Dat lea oalli doarrumuš iežainis ahte ii ovttage bihtá váldit. ¶
> Leat go don sohkaraddikta? Iska dás! ¶
Hástalusat leat doarvái go rievdadat eallinvuogi, muhto leat gal maid buorit bealit das. ¶
– In áiggo gal ovttage ávžžuhit geahppudit iežas máŋggaid kiloid, muhto mun oidnen dan golmma mánus diibmá ahte mun gehppon 8 kilo. Mun oainnán ahte mun ieš váruhan maid cokkan njálbmái ja maid oasttán. ¶
– Ja vaikko dat vuosttaš guokte-golbma vahku ledje oba lossadat, dovden dego livčče abstineanssat. Muhto dan maŋŋá de badjánii mokta ja energiija. ¶
Álgovahkut dat leatge losimusat. ¶
– Mun in leat goassige geahččalan heaitit borgguheames, muhto mun jáhkán dalle livččii leamaš seamma láhkai, ahte álgovahkuid leat abstineanssat. Oaivi bávččasta ja jurddašit dušše dan birra gos dal livčče njálgát maid sáhtášin suoskat. ¶
Ja Anettes leat maid rávvagat dutnje, jus don ge háliidat geahččalit eallit sohkkara haga. ¶
– Jus borgguhat, ále vikka oktanaga heaitit sihke dainna ja sohkkariin. – Muital fal earáide jus áiggot geahččalit, go dalle ii leat nu álki beare borastit veahá njálgáid ja gurrestit bruvssabohtala. Go earát dihtet, de šaddá álkit doalahit. Jus dus lea olmmái, de geahččal suinna fárrolaga, loahpaha Somby. ¶
Guldal vel olles ášši dás: ¶
Dán jagi maŋemus «Studio Sámis» mii oahpásnuvvat «Biru Baby» joavkkuin ja sámi ođđa filbma násttiiguin. ¶
Sámi ođđa filbma, «Sameblod» , lea beaggán olu ovdalgo filbma lea čájehuvvon kinoin. Filbma lea vuoitán olu bálkkašumiid filbmafeastiválain miehtá máilmmi. ¶
Dán vahkku boahtá filbmabagadeaddji Amanda Kernell ja filmma váldoneavttár Lene Cecilia Sparrok «Studio Sápmái» . ¶
Filmmas mii oaidnit váldokaraktera Elle Márjja guhte hilgu iežas sámi duogáža ja šaddá ruoŧŧelažžan. Dát ii leat amaš ášši Amanda Kernellai. ¶
– Mus lea bearaš mii lea hágganan, muhtun fuolkkit mus leat áigá hilgon sámivuođaset. Nubbe bealli bearrašis gal leat sápmelaččat. Mun lean mánnávuođa rájes jurddašan movt okta olmmoš sáhttá sealggi jorgalit iežas kultuvrii, gilli ja identitehtai, imaštallá Amanda Kernell. ¶
Sápmi lea dál ožžon ođđa neavttár beakkálmasa, son lea Lene Cecilia Sparrok. Ieš gal ii liiko beakkálmasvuhtii. ¶
– Huff, mun in máhte leat beakkálmas. Mun in ieš ge diehtán movt mu autográfa lea, ovdalgo čálligohten olbmuide autográfaid Tokyos, muitala Sparrok. ¶
Tokyo riikaidgaskkasaš filbmafeastiválas vuitti son bálkkašumi, buoremus nissonneavttár. ¶
Sámeblod filmma vuosttaščájáhus kinoin lea njukčamánus. ¶
Studio Sápmái boahtá maid musihkkajoavku «Biru Baby» . Sii leat gárveme ođđa skearrumii álmmuhuvvo ođđajagis. Muhto mas fuobmáje gohčodit iežaset Biru Baby? ¶
– Mii háliideimmet sámi nama jovkui, muhto ii oktage mis leat nu čeahppi sámegielas. Muhto biru sáni mii gal beasaimet gullat lunttaiguin Álttás, boagusteaba joavkku násttit Iki ja Hánná. ¶
Studio Sámis čuojaha «Biru Baby» ovtta dain ođđa šuoŋain, «Bitch Wolf» . ¶
Lávvordaga lea dán jagi maŋemus Studio Sápmi oaidnimis dáppe . ¶
Prográmma maid sáddejuvvo NRK2:žis diibmu 1945. ¶
Mannan vahku galledii Davvi-Hålogalándda bisma Porsáŋggu gieldda. Mátkki loahpahuvvui ipmilbálvalusain Leavnnja girkus sotnabeaivve. Bisma lei hui duhtavaš gullat porsáŋgulaččaid áŋgirvuođa birra eaktodáhtolaš bargguid hárrái. ¶
Mannan gaskavahkku rájes sotnabeaivái galledii Davvi-Hålogalándda bisma Olav Øygard Porsáŋggu gieldda. Dán mátkkis beasai son oaidnit ja gullat mo olbmot Porsáŋggus barget girkolaš eallimis. Øygard leamašan bisman guokte jagi bismagottis mii fátmmasta Tromssa, Finnmárkku ja Svalbárdda. ¶
Áŋgiris olbmot divvo kapealla ¶
Mátkkis Porsáŋggus gieskat galledii bisma Olav Øygard Skuvvanvári, Čuđegietti, Billávuona ja Leavnnja. Son lohká erenoamážit muitit olbmuid áŋgirvuođa Skuvvanváris gos gili olbmot eaktodáhtolaččat divvu kapealla mii lei mieskan. Skuvvanvári kapealla huksejuvvui 1963:s ja kapealla lea riikkaantikvára kulturmuitolisttus. 2013:s divvugohte gili olbmot dán kapealla mii juo lei dan mađe mieskkan ahte giddejuvvui 2012:s. Øygard deaivvadii soapmásiiguin geat eaktodáhtolaččat divvu kapealla ja sin bargguid bisma rámiida. ¶
Golbma giela addá áddejumi eallimii ¶
Porsáŋgu lea golmmagielat gielda gos dat gielalaš ja kultuvrralaš máŋgga bealátvuohta lea servvodahkii eambbo riggodahkan dan sadjáigo váttisvuohtan dahje hástalussan, lohká Øygard. Ipmilbálvalusain Porsáŋggus gullojit buot golbma giela, sámegiella, kvenagiella ja dárogiella. Olbmuide lea buorre gullat ipmilsániid iežaset eatnigillii. Dát váikkuha maid buoret áddejupmái eallimii ja erenoamážit kristtalaš oskui go beassá sártni gullat iešguđet gillii, oavvilda bisma. ¶
Šattai geahpas vázzit ¶
Juohke gávccát jagi galgá bisma galledit bismagotti searvegottiid ja dál leat gávcci jagi vássán dan rájes go bisma galledii Porsáŋggu. Okta sis gii vásihii golmmagielat ipmilbálvalusa Leavnnja girkus Porsáŋggus mannan sotnabeaivvi, gos Davvi Hålogalándda bisma Olav Øygard maid oassálasttii, lei kárášjohkalaš Margit Pedersen gii ássá Leavnnjas. Maŋŋá go son beasai oaidnit ja gullat bisma de šattai vel beanta geahpas vázzit, lohká son. ¶
Dát gal su movttiidahttá ¶
Sonja Magnhild Nyby beasai maid vásihit Davvi Hålogalándda bismma Leavnnja girkus ja son lohká ahte lei buorre beassat oaidnit ja gullat su danin go dákkár deaivvadeapmi maid movttiidahttá sin buoremus láhkai bargat girkoeallima ovddas Porsáŋggus. Sonja Magnhild lávlu maid Leavnnja girkokoaras. ¶
Unnit gielat berrejit eanet gullot ¶
Davvi Hålogalándda bismma ráđđeaddi lea ovddeš Kárášjoga báhppa Karl Yngve Bergkåsa. Son muitala Porsáŋgulaččaid bures vuostáváldán sin. Bergkåsa muitala sin fitnan Čuđegiettis, Billávuonas, Leavnnjas ja maid Skuvvanváris nugo bisma muitalii. ¶
Olbmot leat muitalan bargguid birra maid sii eaktodáhtolaččat barget searvegotti ovddas ja dan birra leamašan somá gullat, lohká Karl Yngve Bergkåsa. Son sávvá maid sámegiela ja kvenagiela eanet almmolašvuođas gullot go dušše girkus ja dainna berre Porsáŋggu gielda duođalaččat bargat,lohká son. ¶
Bissojogas Poršáŋggus leat measta vuollánan go nuoraidskuvlla ohppiid sirdet Levdnjii. ¶
Publisert ¶
Bissojoga skuvla ii heaittihuvvo, muhto nuoraidskuvlla ohppiid sirdet Levdnjii go Poršáŋggu gielda dál ferte seastit 20 miljon ruvnno. ¶
Bossojot skuvlla rektor Herman Kåven lohká iežaset vuolláneamen: ¶
GULDAL: Bissojogas vuollaneame ¶
Maiddái Leaibevuona nuoraidskuvlaoahppit šaddet sirdát, sii ges Billávuona skuvlii. ¶
Politiijat ávžžuhit olbmuid vára váldit beatnagiinniset, maŋŋá go beatnateaiggát dieđihii ahte muhtin beana fallehii su beatnaga dán vahkuloahpa. Guovdageainnus lea bissovaš váttisvuohta luovos beatnagiiguin, mat fallehit eará beatnagiid, nu lohká Kaja Lilleby, operašuvnnajođiheaddji politiijain. ¶
"Máizet" dahje "máizat" muitala ahte buolašin ii leat áibmu šat nu galmmas go lei, muhto datte lea ain buolaš. "Bivaldit" gis muitala ahte áimmus dovdo bures ahte ii leat šat nu galmmas go lei. ¶
Go lea hui buolaš, omd. 40 gráda, ja de bivalda veaháš, omd. šaddá 30 gráda, dalle lea máizen dahje máizan. ¶
Go lea hui buolaš, omd. 40 gráda ja de bivalda 20 gráda dahje vel eambbo, dalle de lea bivaldan dahje bivaldišgoahtán. ¶
Gáldu: NRK dálketearbmajoavku ja Konrad Nielsena sátnegirjjit. ¶
Finnmárkku fylkkadoavttir Karin Straume gáibida suohkaniid buorebut oččodit turnusdoaktáriid bisánit. ¶
Publisert ¶
GULDAL: Doaktárat eai bisán Finnmárkui ¶
Jus juohke logát turnusdoavttir bisánivččii bargat Finnmárkkus go turnusáigodat nohká, de eai livčče doaktárat nu vátnásat fylkkas. ¶
Divttasvuonas Nordlánddas lea Nordlándda fylkkamánni dohkehan ahte olbmot besset bivdit gárágidan biebmoluosaid siskkobealde Boavvá ja Skárffabákte (Bognes -Skarberget). Dan dieđiha Nordlándda fylkkamánni seniorráđđeaddi, Lars Sæther. Lea beannot vahku áigi go goddigohte vuosttaš biebmoluosaid dien guovllus, čállá Sæther. Almmolaš bivdolohpi bistá gitta njukčamánu 10.beaivvi rádjai, dainna gežžiidemin ahte johkanlámis ii leat lohpi bivdit, dadjá Sæther. ¶
Fylkkamánni ávžžuha bivdiid luossa bidjat jiekŋalatnjii vai sii besset luosas váldit čuopmaiskosiid. ¶
Deanu gielda soaitá ruhtaseastima geažil gártat heaittihit fálaldagaid mat galget olbmuid muhttit eallinvugiid vai eai oaččo váibmovigiid, sohkardávddaid ja eará dávddaid. ¶
Boahtte jagi gielda ferte geavahit lagabui 2,4 miljovnna kruvnnu unnit ruđa go dán jagi, oaivvilda ráđđealmmái. Muhto salderendárbbut (red.meark: ruhtasirddašan-dárbbut) leat ain stuorát, lagabui 12 miljovnna kruvnnu. ¶
Dan oktavuođas dat lea Deanu ráđđealmmái árvalan heaittihit earret eará Deanu Álšaguovddáža. ¶
Beaivválaš jođiheaddji Ole Henrik Somby ii jáhke heaittiheamen gieldda seastit maidige, ja irggástallá dál gieldda politihkkáriidda vai guovddáš ain bisuhuvvo. ¶
– Go olbmot bissot dearvvasin, de dat seastá maid servvodaga ruhtadili. Danin doaivvun politihkkáriid jurdilit nuppes ovdal go mearridit heaittihit guovddáža fálaldagaid, lohká Somby. ¶
Deanu Álšaguovddáš lea ásahuvvon 2012s, ja fállá veahki olbmuide geat dárbbašit muhttit fuones eallinvugiid, ovdamearkka dihtii fysalašdoaimmaid, biepmu ja borgguheami oktavuođas. ¶
Golbma vuosttaš jagi lea stáhta ruhtadan doaimma mii lea oassi našunála barggus muđui. Muhto dán jagi lea gielda ferten váldit badjelasat ruhtadeami, oktiibuot 250.000 kruvnnu. ¶
Fálaldagat lea nuvttá ealáhatolbmuide, muhto maiddái earát geavahit vejolašvuođaid. ¶
– Olusat dárbbašat veahki beassat dan vearrámus buncaraggá badjel, ii ge dat leat nu álki. Muhto go vuos leat johtui beassan, de fuomášit man geahppa eallima dat duođaid buktá, muitala Somby. ¶
Deanu Álšaguovddáš fállá maid veahki molsut borrandábiid ja gávnnahit makkár borramušaid fertejit geavahit vai bissot dearvvasin. ¶
– Maiddái skuvllat ja mánáidgárddit leat leamaš hui čeahpi ávkkástallan min fálaldagain, Somby muitala. ¶
Deanu sátnejođiheaddji Frank Martin Ingilæ lohká leat stuorra hástalussan oažžut balánssa boahtte jagi bušehttii. Dattetge doaivu sáhttit várjalit gieldda áidna álšaguovddáža. ¶
– Eanetlohku lea dál siskkáldasat olles leavttuin árvvoštallamin vejolašvuođaid. Muhto ovdal go sáhttit lohpidit maidige, de fertet geahččat dili oppalaččat, Ingilæ vástida. ¶
Su mielas lea dál menddo árrat diehtit maid guovddáš duođaid lea mearkkašan Deanu servvodahkii. ¶
– Guovddáža barggut leat movttáskahttán sulli 10 proseantta gieldda álbmogis vážžit várrečohkaide, čuoigat ja eará láhkai lášmmohallat ja lihkadit. Bealistan jáhkán guhkitáigge positiivva váikkuhusaid leat ollu stuorát go dat 250.000 kruvnnu maid gielda gártá máksit, árvvoštallá Ingilæ. ¶
Muhto ingilæ ii vuos dieđe mo galget sáhttit gádjut boahtte jagi ruhtadili. ¶
Ovdagottis sii leat gaskaboddosaččat čuovvolan ráđđealbmá seastinárvalusaid. ¶
Ráđđealmmái lea árvalan heaittihit maid Nuoraidklubba, beali unnit ruđa Eaktodáhtolašvuođa-guovddážii ja uhcit juolludeami dearvvašvuođa- ja fuolahusdoaimmaide ja guovttegielalašvuođa doaimmaide. ¶
Hold Norge Rent lohpida ahte dál de vižžojit boanddaid ruovdešlámborat ¶
Boanddat leat dolkan vuordimis Hold Norge Rent ruskaviežžanbiilla mii diibmá juo galggai viežžat ruovdešlámbariid sis. ¶
- Dál de galget šlámborat vižžot, lohpida Hold Norge Rent prošeaktajođiheaddji Hilde Reitan ¶
GULDAL: Dál de viežžagohtet ¶
- Lean ilus go dál beasan muitalit ahte leat fidnen Masternes Metallco ASa viežžagoahtit Finnmárkku boanddaid ruskkaid dalán go ožžot báhpáriid mat muitalit gos ruskkat galget vižžot. Fitnodat sáhttá vuossárgga rájes juo viežžagoahtit, lohka prošeaktajođiheaddji Reitan. ¶
Giđđat muitalii Sámi Radio boanddaid birra geat leat badjil jagi juo vuorddašan Hold Norge Rent ruskaviežžanbiilla. ¶
Sii han leat čohkkedan ruovdešlámboriid geaidnoguoraide ja dát gubát leat váivašuhttán ollu olbmuid. ¶
Finnmárkku Boanddaid Searvvi jođiheaddji, Fred Johnsen lea ilus go boanddaid ruskat viimmat vižžojit, muhto lohká ahte Mastenes juo diibmá fálai bálvalusaid Hold Norge Rentii, muhto dalle eai fuollan go lohke Masternesa gilvaleaddjin. ¶
- Mun lea hui duhtavaš go viimmat jirbme, lohká Johnsen ¶
- Mii leat bidjan olu návccaid gávdnat fitnodaga mii sáhtašii čohkket ja fievrridit dákkár ruvddiid Finnmárkkus. ¶
Goluid, nugo ringengoavddáža jođiheapmai ja áŋggiruššamii, daid mii gal fertet ieža máksit, nu ahte eat mii dine eat evrege dáinna, lohká Reitan. ¶
Johnsen lohká Masternesa fitnan jo Juovlavuonas ovdal go šiehtadus dahkkui. ¶
- Doppe gal leat čorgen buot ruovderuskkaid nu ahte guovlu lea fas čáppat , ja jáhkán Masternesa nagodit čorget maiddái eara sajiid seamma bures, lohká Johnsen. ¶
Finnmárkku boanddaid ja smávvadálolaččaid searvi vuorddaša beassat gullat dohkkehit go Finnmárkku boanddat eanandoallošiehtadus-fálaldaga. ¶
Ihttin muitala Norgga boanddaid ja smávvadálolaččaid searvi stáhtii dohkkehitgo searvvi miellahtut dan 1, 9 miljárdda ruvdnosaš fálaldaga maid leat ožžon stáhtas. ¶
Boanddaid searvvit leat sádden jienastanbáhpira boanddaide mas jerro dohkkehit go boanddat fálaldaga stáhtas, vai eai. ¶
Finnmárkku boanddaid ja smávvadálolaččaid searvvi jođiheaddji Gunnar Johnsen lohká gelddolažžan gullat maid boanddat dáhttot. ¶
GULDAL: Ovdalaš eanandoallošiehtadusa dohkkeheami ¶
- Áibbas dohkketmeahttun ortnet, lohká boanddaid ovddasteaddji. ¶
Finnmárkkuopmodat (Fefo) ii áiggo šat vuovdit eambbo eatnamiid boanddaide. Eanadoallit galget dás rájes baicce láigohišgoahtit eatnamiid, lohká Fefo. ¶
- Mearrádus lea áibbas endorii, lohká Finnmárkku boanddaid searvvi jođiheaddji Fred Johnsen. ¶
GULDAL: Eai beasa šat oastit eatnama ¶
-Mu mielas ii leat dohkálaš ahte boanddat eai galgga beassat oastit eatnama masa leat bidjan olu navcaid ja ruđa. Dál lea maid nu ahte lea váddát fitnet loanaid jus eai leat eatnamat. ¶
Finnmárkkuopmodat sáhttá dušše čievččastit boanddaid eret laigoeatnamis jus fuomášit ahte eana dárbbašuvvo eará atnui, lohká Johnsen. ¶
- Fefo ii váldde eatnama boanddain eret, jus fal eatnamat geavahuvvojit dasa masa galget, namalassii eanadollui. ¶
Muhtumin lea čájehuvvon ahte eana mii vuvdo, báhcá geavakeahttá maŋŋá go boanddat heitet doaluiguin. Jus dát livčče lean láigoeatnamat, de lei Fefo beassat daid láigohit viidásabbot eará dárbbašeaddjiide go boanda heaitá, lohká Fefo Sverre Pavel. ¶
- Fefo orru navdimin ahte boanddat aigot dušše oastit ja fas vuovdit eatnamiid ja nu dinet dainna. Dál leat mii váldán oktavuođa Stuorradikkiin, Fylkkadikkiin ja Sámedikkiin ja leat ožžon buriid vástádusaid sis. Čavčča mielde áiggošeimmet gis čoahkkinastit Fefoin, go dát dilli ii leat dohkálaš, lohká Fred Johnsen. ¶
Pavel imašta go boanddat vuostildit na garrasit, ja lohká leat ožžon dan ipmárdusa ahte boanddaidsearvi maid doarjui guhkesáigge laigoheami. ¶
Pavel lohká dál hálddahusa áigut geahčadit moaitámušaid, ja nu árvvoštallat bidjá go ášši fas stivrii. ¶
Finnmárkku boanddat árvvoštallet váidit Finnmárkoopmodaga. Sii lohket oastingildosiin rihkkume šiehtadusa. ¶
Finnmárkku boanddat leat dál árvvoštallame cegget ášši Finnmárkoopmodaga vuostá. FeFo lea maŋemus áiggiid gieldán boanddaid oastimis eatnamiid maid láigohit. ¶
– Boanddat oaivvildit ahte FeFo rihkku šiehtadusa mii mis ovdal lei Statsskogain, dadjá Finnmárkku boanddaidsearvi jođiheaddji Fred Johnsen. ¶
GULDAL: Boanddat diggái FeFo vuostá ¶
Tine meieriija streaika lea sihke vahágin sidjiide ruđalaččat, ja váivin go šaddet leaikut borramušaid. ¶
Guokte miljovnna lihtera mielkki šaddet Norgga boanddat leiket juohke beaivve, maŋŋel go Tine Meieriija lea streikegoahtán. ¶
Streaika čuohcá dušše vuostárahkadeapmái, eai ge olbmot dárbbaš čohkket mielkegálvvuid, dieđihit Tine meierias. ¶
Olmmáivákki gussaboanda Eilif O. Larsen lohká dán radjai leiken juo lagabui 600 lihtera mielkki: ¶
GULDAL: Massá dietnasa ja váivi leiket mielkki ¶
Finnmárkku boanddat dáhtot dál veahkki norgga guolástusministariis. ¶
Bearjadaga boahta barggidbellodaga nubbejođiheaddji ja guolástusministtar Helga pedersen Girkonjárgii deaivvadit boanddaiguin. ¶
Boanddat bivde čoahkkima Pedersenain go Finnmárkkus lea nu heajos ruhtadilli ahte eai baljo birge lohká Finnmárkku boanddaid searvvi jođiheaddji Fred Johnsen. ¶
GULDAL: Fred Johnsen ¶
Dás deattuha maid Johnsen ahte jus dán jagáš eanadoalošiehtadallmiid bokte ii boađeš eambbo ruhta boanddaide de ballá ahte vel ain eambbo boanddat heitet. ¶
Mielkeboanddas Per Andreas Mathisenis Deanus leat maid vuorddámušat go deaivvada Helga Pedersenan bearjadaga. ¶
Ovdal 2024 i ferte buot mielkeboanddain leat luovosšibitdoallu ja dát máksá olu millijuvnnaid hukset dákkár nábehiid. Dán birra áigu ge Mathisen jearrat Pedersenas. ¶
Vaikkovel Helga Pedersen leage guolástusministtar de lea son maid bargidbellodaga nubbejođiheaddjiin. Dasa lassin lea son bajássaddan Finnmárkkus ja dovdá dili bures dáppe ja danne dahtui ge Finnmárkku boanddaidsearvi deaivvadit justa sunnje. ¶
Go Erkke-beaivve(18.05.) lea gul galbma dálki, de lea boares Erkke-beaivve bivval ja beaivvadat, nu ahte sáhtát vázzit beare ovttain báddiin. ¶
Boares Erkke-beaivve (31.05.) maŋŋá ii dárbbaš šat ballat dálvedálkkis ja čoaskimis. Dan dihtii rávvege áhčči bártnis ahte muitte gul boares Erkke-beaivvi vitkku. Jos man vánis lea omiidbiebmu, de ferte almmatge sestojuvvot dan áigái, nu ahte juohke šivit oažžu uhca itkkožage, jos ii galgga jápmit nealggis. ¶
Gáldu: J. Qvigstad: Lappische Wetterkunde. ¶
Giđđat leat jávrrit ja jogat boarragis. ¶
Jávrrit leat boarragis giđđat go jiekŋa govddiida čázi ala. Dan maŋŋá de nálluluvvá, ja de suddá oalát. ¶
Lagabui 80 jahkásaš Ole Vuolab ferte ain goallut go buolašta go Kárášjoga gielda ii leat vel fitnan divvumin vistti maid son láigoha gielddas. ¶
Čakčat muitaleimmet tv ođđassiin 76 jahkáčča Ole Vuolaba ja su kránnjá Per Anti birra. Soai leaiga beahtahallan Kárášjoga gildii go vistti maid gielda lea laiguhan sutnuide leat nu heaju.Go buolašta de ii láve leat eará go 10 neare gráda dalus. ¶
Dasa lassin maid lei Ovllá basadanlanja rohpi nu heittot ahte rohpemála laigadalai. ¶
GULDAL: boarrásat suhttan ¶
Dalle lohpidii Kárášjoga sátnejođiheaddji, Kjell Sæther tv:s ahte son áigu buoredit Ovllá ja eará gieldda boarrásiid dili. Muhto Ovllá ii loga vuohtán makkárge buorideami ¶
Kárášjoga sátnejođiheaddji Kjell Sæther ii leat vástidan min telefuvnnaid go mii geahččaleimmet sutnje oaččut oktavuođa. Son maid ii leat ringen ruovttoluotta vaikko leat dahtun su dan dahkat. ¶
- Buorre jos dál bođežit riektačállon sámegiel šilttat, lohká Sámedikki várrepresideanta ¶
- Buorre jos viimmatge ihtet riekta čállon sámegiel šilttat sámi báikkiide, lohká Sámedikki várrepresideanta Johan Mikkel Sara. ¶
Dan lohká son go Geaidnodoaimmahaga Davvi-Norgga doaibmi hoavda, Knut Arne Henriksen, dál lohpida ordnet sámi šilttaid geaidnoguoraide. ¶
GULDAL: Váilevaš sámegiel šilten ¶
- Dál livčče áigi ordnegoahtit go mii han doalaimet čoahkkima dalle 2004:s, ja dalle lohpidii Geaidnodoaimmahat njulget áššiid. Dađi bahábut ii leat dáhpáhuvvan bearehaga dan maŋŋil. ¶
Maid dat du mielas muitala? ¶
- Eai dat váldde ášši duođas. Dasa lassin han dovddastii dalle maid Geadnodoaimmahat ahte lea sin ovddasfástádus galbet sámegillii. Dát ovddasfástadus ii guoskka dušše daid guovttegielat suohkaniidda, muhto juohke báikái Norggas gos leat dohkkehuvvon sámegiel namat, lohká Sara. ¶
Ikte muitalii Geaidnodoaimmaha davvi-norgga doaibmi hoavda Knut Arne Henriksen, ahte áigot dál vuoruhit geaidnogalbbaid. Danin lea gulaskuddamin maid geaidnodoaimmahagas leat dán rádjái bargan oažžun dihte sámegiel šilttaid. ¶
Golbma ja bealle jagi áigi deaivvadedje Sámediggi ja Stáhta geaidnodoaimmahat šilttaid olis. Dalle juo lohpidii geaidnodoaimmahat ordnet sámegiel šilttaid, nu mo láhka sin geatnegahttá. ¶
Goittotge leat ain sámis boasttut čállojuvvon šilttat, mánga sajis maiddái váilot sámegiel geaidnogalbbat. ¶
Henriksen lohká ášši leat mohkái go leat nu mángalágan čállinvuogit ja soaitá ahte eai leat leamaš návccat ordnet rivtteslágan šilttaid. ¶
Sámedikki várrepresideantta mielas eai doala diet ákkat. ¶
Eanandoallo- ja biebmodepartemeanta bovdii boazoealáhusa Duiskii fárrui, ovddastan dihte boazoealáhusa buktagiid riikkaidgaskasaš biebmomeassus «Grüne Woche» . ¶
Otne rahppojedje máilmmi stuorámus biebmo- ja eanandoallomeassut «Grüne Woche» Duiskka oaivegávpogis, Berlinas. Meassut lea dehálaš arena ovddidan dihte eanandoalu, biepmo- ja mátkeealáhusa politihka ja váikkuhangaskaomiid. ¶
Eanandoallo- ja biebmoministtar Jon Georg Dale lea maiddái dán jagi bovden ealáhusáirrasgotti mielde Norgga čájáhuslávddi rahpamii «Grüne Woches» , nu maiddái boazoealáhusa man ee. Ellinor Guttorm Utsi ovddasta. Su mielas lea máilbme dehálaš ahte boazoealáhusa buktagat maid bohtet ovdan dákkáraš meassuin. ¶
– Ahte mii leat oassin dákkár stuorra áirrasgottis ja loktejuvvot maiddái sierra čállosis, maid ráđđehus lea dál ovddidan, lea hirbmat buorre. Lea maid máilbmi vuogas ahte beassat čohkkát birra beavddi ja ságastallat ee. sihke ministariin ja eanandoallodepartemeantta olbmuiguin. Nu mun in sáhte gal láitit, lohká Guttorm Utsi. ¶
Norgga ealáhusáirrasgoddi lea bovdejuvvon dohko áhpásmahttit riikkaidgaskasaš ovttasbarggu ja movttiidahttit iešguđetge ealáhusa ođasmahttit buktagiid. Dán jagi leat 77 iešguđegelágán Norgga buvttadeaddji ja fitnodaga searvan máilmmi stuorámus biebmo- ja geavaheaddjimeassuide, mat leat Berlinas. Ja doaivva lea ahte Norga galgá šaddat riikkaidgaskasaš buorrindohkkehuvvon biebmonašuvdnan. ¶
Čorgašnjárgga badjenissonis Ellinor Guttorm Utsis lea doaivva ahte bohccobiergu galgá šaddat juoidá maid olbmot jearahit boradanbáikkiin go bohtet Norgii. Ja doaivu ahte boahtteáiggis galgá bohccobiergu leat fidnemis boradanbáikkiin. ¶
– Dat galggašii láhččojuvvot dan láhkái iešguđetge fitnodagaid, sihke turisttaealáhusa ja bohccobierggu buvttadeddjiid bokte. Mii vuovdit dán dego buktaga máilbmái ahte galget boahttit Davás, Norgii, borrat dan buot dearvvašleamos bierggu mii gávdnoš, čilge son. ¶
– Makkár márkan vejolašvuođaid oainnát don boahtteáiggis? ¶
– Dat lea vejolašvuođat vaikko man olu, dat lea mo mii láhččit dilálašvuođa. Mii dárbbašat vel eambo čielga sámi fitnodagaid, main lea fálaldagat turisttafitnodagaide ja main lea boradanbáikkit. Dat lea beare iežamet višu duohken, maid mii gillet ja nákcet hukset, vástida Davvi Siida mátkeealáhusfitnodat eaiggát ja badjenisu Ellinor Guttorm Utsi. ¶
Guldal olles jearahallama Ellinor Guttorm Utsin otná Veaigesáddagis dás. ¶
Áhččeolmmoš doddjui etnui skuteriin, muhto nagodii gádjut heakkas. Dál árvvoštallá ođđaáigásaš rusttegiid oastit mat nannešedje su dorvvolašvuođa. ¶
– Dosa mun vudjen. Do dat lea dat báiki gokko lea čáhppat dat jiekŋa. Diekko lea rabas suddi. Ii leat go logi sentii muohta mii gokčá sutti. ¶
Lákkonjárgga boazodoalli Anders Nils Buljo lei vuoddján ealo lusa Heammogiettis Guovdageainnu suohkanis sotnabeaivve beannot vahkku áigi go bártidišgođii. ¶
– Skuter doddjogođii ja čáhci boršugođii. Mus ii lean go attistit gása. Geahččalit beassá go rastá. Skutersabehat bohte jieŋa nala, ja de goazastii reahka. Skuter bisánii, muhto ollejin juste nu lahka gátti, ahte mun nagodin njuiket gáddái. ¶
Maŋŋel lihkohisvuođa doarggistišgohte Ántes gieđat. Sutnje lei dáhpáhus hui ilgat ja dál son árvvoštallá oastit ođđaáigásaš rusttegiid mat nannešedje dorvvolašvuođa bargodilis. ¶
– Na duokkára goit oaivvildan oastit. Dreassa. In mun gal eará dieđe, dadjá son. ¶
Ánte geahčada dihtoris olgguldasbiktasa mii govdu čázis. Jus son livččii vudjon etnui, de jáhkká ahte dát bivttas livččii sáhttán gádjut su heavvaneamis. ¶
Ruoŧa beale Sámis čájehit almmolaš logut, ahte riikkas duššet gaskamearálaččat golbma boazodoalli jahkásaččat. ¶
Norgga bealde ges leat dušše eahpealmmolaš logut mat čájehit ahte okta guokte boazodoalli duššet jahkásaččat. ¶
Suoma bealde eai leat eahpealmmolaš logut ge dása, muhto boazodolliid njunuš Anne Ollila dadjá ahte boazodoallit hárve bártidit. ¶
Finnmárkku fylkkamanni vuolitdirektevra Adam Klemet Hætta čájeha satelihttarusttega, mii gájui boazodoalli heakka diibmá, ja nu sii mearridedje oastit dán sin bargiide. ¶
– Dás lea dakkár rukses boallu ja go dan deaddela, de manná diehtu Norgga beale váldogádjunguovddážii mii bidjá johtui doaibmabijuidis, dadjá Hætta. ¶
Satelihttarusttegiin sáhttá sáddet dieđu eanáš báikkiin gokko mátketelefovnnain ii sáhte. ¶
Finnmárkku fylkkamannis ii leat makkárge sihkarvuođaovddasvástádus boazodolliide, go juohke boazodoalli lea ásahan fitnodagaža, ja danne sis lea alddiineaset ovddasvástádus sihkarvuhtii. ¶
Ođđaáigásaš rusttegat gájoše heakka, muhto dat leat divrasat oastit. ¶
– Boahtte skábmii mun jurddašin oastit dán dreassa. Ii dán jagi várra šat dárbbaš dán, dadjá Ánte. ¶
– Ja boahtte čavčča mii gal dieđus ge eat šat muitte dien oastit, dadjala Ánte ovttasássi Ellen Cecilie Triumf. ¶
– Na jua dat dat gal lea bahá, vástida Ánte. ¶
Dutki oaivvilda NRK TV-ráiddu "Boazolihkku" jávkadit daid ovdagáttuid mat olbmuin sáhttet leat ¶
Bures badjil 600 duhát olbmo gehčče juohke oasi "Boazolihkku" TV ráiddus NRK1:žis. – Dát TV ráidu sáhttá jávkadit olbmuid ovdagáttuid nu ahte norgalaččat heitet duolbmamis boazoealáhusa, lohká duŧki Ivar Bjørklund. ¶
- "Boazolihkku" čájeha boazodoalu rivttes láhkai ¶
Sosialantropologa Ivar Bjørklund Tromssas oaivvilda NRK TV-ráiddu rievdadan olle Norgga álbmoga oainnu sápmelaččaide ja boazodollui. ¶
– Eanaš áššit TV:s ja eará mediain boazodoalu birra, ovdanbuktet bohcco ja boazodoalu dego luonddugoarideaddjin, čilgesta Ivar Bjørklund. ¶
Dat gávccát ja maŋŋemuš "Boazolihkku" prográmma manai mannan sotnabeaivve NRK1 kanalas, ja gaskamearálaččat leat 618 000 olbmo geahččan prográmma. Dát lohkku lea birrasi 40 proseantta TV gehččiin sotnabeaivve. ¶
NRK dutkanhoavda Kristian Tolonen lohká hirbmat bures dáhkkon beassat buoremusaid searvái. ¶
Kristian Tolonen lohká "Boazolihkkus" visot maid norgalaččat hálidit oaidnit, nu go čappa luondu ja beakkálmasat maid. ¶
Oarje-Finnmárkku boazodoalloorohagat maŋidit dehálaš servodatovdánahttinbarggu, go eai beroš dieđihit vahágiid maid biilavuoddjit dagáhit. ¶
Juohke beaivve vuojahalla suolli okta boazu Oarje-Finnmárkkus ja Davvi-Romssas. Danne leat Boazopolitiijat álggahan prošeavtta mas galget hehttet ahte eanet bohccot vuojahallet. Prošeaktabarggus leat sádden iskanskovi 25 boazodoalloorohahkii, muht dađibahát leat dušše 11 dáin deavdán skovii. ¶
– Dát lea dagáhan ahte mii leat maŋŋodan bargguin, lohká Inger Anita Øvregård, gii lea Finnmárkku ja Davvi-Romssa Boazopolitiijaid hoavda. ¶
GULDAL: Eai oaččo skoviid orohagain ¶
Dán vahkku boahtiba guokte tv-beakkálmasa "Studio Sápmi" prográmmai. Doppe gullo maid sálbma masa luohti lea seaguhuvvon. ¶
Ber-Joná Labba ja Inga Biret Márja Triumf leaba maŋemus vahkkuid oidnon "Boazovázzi – Renskötarna" tv-ráiddus. Dáppe sáhtát geahččat Boazovázzi. ¶
Makkár fuomášumi leaba soai ožžon olbmuin maŋŋel go tv-beakkálmasat leaba šaddan? Diesa oaččut vástádusa "Studio Sápmi" prográmmas mii álmmuhuvvo NRKa neahtta-tvas lávvordaga diibmu 1100. ¶
Muđui čájehuvvo maid prográmma NRK2 mánnodaga diibmu 1945. ¶
Lea go luohti suddu? Na muhtun risttalaččat gal oaivvildit dan. Muhto doppe gávdnojit risttalaččat geat seaguhit luođi risttalaš sálmmaide. Ja sin lea vejolaš oaidnit "Studio Sámis" dán vahkku. ¶
Máhtte Sikku Valio lea bidjan luođi Jesusii, gudnijahttin dihte su. Muhto lea go Máhtte suhttadan gean ge go juoiga Jesusa?? Diesa oaččut vástádusa prográmmas. ¶
Biergu lea divron sihke Ruotas, Suomas ja Norgga maŋemus jagiid. Seammas ožžot boazoeaiggádat eanet mávssu bierggus. ¶
Publisert ¶
GULDAL: BOHCCOBIERGU DIVRON ¶
Bohccobiergu lea vánis, ja lea measta jávkame márkanis. – Ii leat vejolaš fállát gálvvu maid diehtá ii gávdno, dadjá Boazodoalu sisafievrredanlávdegotti áirras. ¶
Bohccobiergu lea oalát jávkame márkanis go lea nu vejolaš fáhttát bohccobierggu, ja danne lea ge maid váttis doalahit bohccobiergui beroštumi. ¶
– Dat lea vahágin buot beliide, danne go ii leat vejolaš fállat gálvvu maid diehtá ii gávdno, oaivvilda Kristin Stormo. Son lea Boazodoalu sisafievrredanlávdegotti áirras. ¶
GULDAL: Bohccobiergu váttis fitnet ¶
Biilavuoddji lea čilgen iežas lagamus bearrašii ahte bohccot dat leat sivvan biilalihkohisvuhtii mas 40-jahkásaš Harstad-dievdu duššai mannan sotnabeaivve. ¶
Publisert ¶
Politiijat eai leat vel gažadan biilavuoddji gii roasmmohuvai garrasit lihkohisvuođas Lákkonjárggas, 60 kilomehtera lulábealde Áltá. ¶
Biilavuoddji, gii ain lea Davvi-Norgga Universitehta buohcciviesus, galgá leat čilgen iežas lagas olbmuide ahte son vujii badjel luohtta bohccuid dihte. ¶
Dan dieđiha Oarje-Finnmárku politiijaguovllu operašuvdnajođiheaddji Per Holmvik, NRK Nordnyttii  . ¶
Norgga Ruovdemáđiidoaimmahat dieđiha ahte toga lea vuodján golbma bohcco njeaiga Ofuohta ruovdemađiijas Gátteraid buohta. Politiijat dieđihit ahte guokte bohcco leat jápmán ja okta lápmašuvvan maŋŋel go toga vujii bohccuid njeaiga. Politiijat dieđihit boazoeaiggádii ahte bohccot leat vuddjon. ¶
Politiijat dieđihit ahte biilavuoddji lea biillain vuodján čorraga sisa, ja dagahan ahte vihtta bohcco leat gávdnon vuddjon jámas. ¶
Lei sotnabeaivve váile diibmu beal ovttas ahte politiijat ožžo dieđu ahte biila lei vuoddján čorraga sisa gaskal Kárášjoga márkanbáikki ja suomarájá. Dát duođaštit Finnmárkku politiijaguovllu operašuvdnaguovddážis. ¶
NRK Sámi mielbargi Torgeir Varsi finai báikkis ja lea govvidan dáhpáhusa: ¶
Borasdávdaregisttar reagere dasa go boasta manná nu njozet Finnmárkkus. ¶
Røntgengovat maid leat govven mammografibusses ádjánit beare guhká ollet buohccevissui gos galget iđihuvvot, oaivvilda registtar. ¶
Maŋŋoneami boađus šaddá ahte mammografi-čeahpit geavahit guhkit áiggi geahčadit govaid. Romssa ja Finnmárkku mammografiprográmma koordináhtor Sonja Stormo lohká ahte nissonat, geaid doaktárat dáhtoše lagabut iskkademiide, nu fertejit vuordit guhkit jus šaddet boahtit govvehit ođđa govaid. ¶
GULDAL: Borasdávdaregisttar ja boasta ¶
Dálkkádat- ja birasdepartemeanta bivdá Sámedikki nammadit ođđa áirasa Hedmárkku boraspireguovllu boraspirelávdegoddái, maŋŋil go áirasat dá gieskat geassádedje ráđđehusa boraspirepolitihka geažil. ¶
Buot boraspirelávdegotti 5 lahtu Hedemárkku boraspire hálddašanguovllus geassádedje ráđđehusa boraspirepolitihka geažil. Áirasat gulle boazoealáhussii ja vuovdeealáhussii ¶
Boraspirelávdegottit leat stáhtalaš fuođđoásahusat ja galget doaimmahit Stuorradikki ja ráđđehusa boraspolitihka. Lávdegottit leat Dálkkádat- ja birasdepartemeanta vuollásaš ásahusat ja galget čuovvut departemeanta gohččosiid. ¶
Lei maŋŋil go ráđđehus mearridii unnit gumppiid báhčit ahte áirasat geassádemiid dovdástedje vuosteháguset ráđđehusa boraspirepolitihkkii. ¶
Boraspireláhkaásahusa vuođul nammada Dálkkádat- ja birasdepartemeanta miellahtuid ja várrelahtuid boraspirelávdegottiide fylkkadikkiid evttohusaid vuođul. Sámediggi namma njuolga iežas áirasa, dieđiha departemeanta. ¶
2009 geassádii boazodoalu áirras, Karen Anette Anti-Oskal boraspirelávdegottis, ja celkkii dalle ahte lávdegoddái lea addon beare bánehis ja gáržžes fápmudus, mii dagaha ahte lávdegoddi sáhttán dalle rávvet movt čoavdit čuolbmabeliid maid boraspiret dahke boazodollui. ¶
2016 geassádedje buot miellahtut Hedemárkku boraspirelávdegottis. Daid gaskkas lei boazoeaiggát ja Sámeikki nammaduvvon áirras, Jon Anders Mortensson. ¶
Boazoaeaiggádat fertejit oažžut lobi báhčit boráspiriid Basevuovddiis Davvi Romssas. ¶
Basevuovddi boazoorohagas, Omasvuonas, Davvi-Romssas lea boráspirelohku lassanan. ¶
GULDAL: Ole Thomas Baal ¶
Vuovdemeašttir ii leat goassege ovdal oaidnán dahje vuohttán nu olu boráspiriid go dán jagi. ¶
Orohaga jođiheaddji, Ole Thomas Baal evttoha dál ahte boazoeaiggádiidda berrešii addot vejolašvuohta báhčit boráspiriid go dušše sin orohagas masset sii maŋga čuođi bohcco jagis. ¶
Finnmárkku ja Romssa boráspirelávdegotti jođiheaddji, Willy Ørnebakk gal ii mieđit ahte boazodoalus galget leat eará boráspirebivdolobit go earaidguin. ¶
Son ávžžuha boazodoalu searvat geatkkebivdui dalle go dábálaš bivdu čakčamánus guovvamánu radjái. ¶
Lápmašuvvan ealli dahje loddi sáhttá nuppi ealli dahje lotti geahčastit borran čalbmái. ¶
Eallit, lottit leat jo fáktemin lápmašuvvan ealliid dahje lottiid, maid de geahčastit borran čalbmái dahje borran čalbmin. Dat mearkkaša ahte daid geahčastit alcceseaset borramuššan, niestin, nugo garjá goahppila: Borran calbmái ¶
Die gulaidet NRK Sámi Radio journalistta Norleif Krokmo, Molleš Bireha, Berit Alette Anti ja Niga Johanasa, Johannes Anti. ¶
Norggas borret dál 13 % unnit guoli go viđa jagi áigi. Eandalii nuoratgeardi borrá unnán guoli. Nu čájehit GFK-Norge logut, mii guorahallá Norgga ruovttuid gávppašandábiid. Biebmoáššedovdit eai liiko dása, erenoamážit go čájehuvvo ahte mánát borret eanet njálgáid go guoli. ¶
3.5 miljárdda kruvnna bummaruđa galgá Romsa gáibidit 20 jagis. Nu boahtá ovdan šiehtadusas maid gávcci bellodaga šihtte gielddastivrras. Joavkojođiheaddji, Brage Larsen Sollund lohká bummaruđa dehálažžan, vaikko vel johttit eai liikoge dán ortnegii. ¶
Gunn Kristin Kemi Granberg lea vásihan eallimis lossa áiggiid. Son losui eanet ahte eanet, iige moge nagadan ruoidnadit iežas. Spesialistadoavttir logai njulgestaga ahte son jápmá jos ii ruoinna. ¶
Gunn Kristin Kemi Granberg lea ollu jagiid leamaš buoidi, kilut lassánedje eanet ahte eanet maŋŋil go mánáid oaččui. Verret dilli šattai maŋŋil go nuppi máná oaččui, go dát mánná gozihii su ijaid, ja son de illá beasái vuoiŋŋastit. Ja go olmmoš unnán oađđá, de čuohcá dat millii ja diehtalasat maid rupmašii. ¶
(Vuolemusas dán siiddus gulat sáddaga) ¶
Dál áiddobálii lea Gunn Kristin Granberg deavdán 39 jagi. Son ássá Álttás, muhto lea maid moadde jagi orron Hámmarfeasttas. Sus leat guokte máná, geat dál leaba juo oalle stuorrá. Iežas muitala rahčan olu justa dainna go maŋŋil go mánáid oaččui de mannagođii son veavttas bajás. Son njulgestaga buoidugođii. Ii lean somá leat dien dilis, muhto ii son moge nagadan ruoidnadit iežas. Buoiddit dagahišgohte sutnje olu váttuid, danne šaddagođii su eallin oalle lossadin. ¶
Son muitala ahte doavttir fertii suinna leat garas, son njulgestaga fertii ohcat beassat čuohpadeapmái unnidit čoavjjis. Čuohpadeamis galge de unnidit sus čoavjji nu ahte dokko ii galgan čáhkat nu ollu borramuš. Muhto ovdalgo dien čuohpadeapmái beasai, de fertii son ruoidnadit iežas logi proseantta veavttas. ¶
Son fertii mannat Bådåddjui ohppui. Doppe galggai oahppat maid sáhttá borrat ja mo galgá juhkat. ¶
Issoras lohká lean vuolgit buohcevissui, go balai ahte ii lean nagadan ruoidnadit iežas dan mađi ahte sáhtte váldit su čuohpadeapmái. Illudahttin lohká lean go gulai ahte lei nagadin ruoidnadit logi proseantta veavttas. Nu beasai čuohpaduvvot, muhto geavai gal funet go ráige sus čoali, ja dat dagahii su hirbmat buohcin maŋŋá čuohpadeami. Fertejedje ođđasit fas rahpat su, ja buhtistit su siskálušaid. ¶
Ruoidnadančuohpadeapmi livčče mannan bures, muhto de guske mo nu su čuollái ja dan dihte šadde váttut. ¶
Dál illuda Gunn Kristin Kemi Granberg go veakta čájeha ahte son lea masa beali ovddeš veavttas dál gehppon. Son valáštallá dávjá. Masá juohke beaivve manná valáštallanstudioi lovttohallat veavttaid. Muđui vázzá son beatnagiinnis golbmii beaivái, go sihke son ieš, ja su beana illudeaba go váccašeaba tuvrraid geainnuid ja bálgái mielde. ¶
Stuorimus dáhpáhussan dál lea geargat oahppuin ja álgit bargat. Lohká šaddat somán beassat čájehit ahte son sáhttá bargat ja leahket earáid searvvis bargobáikkis. Ja soaitá vel geavvat nu ahte son deaivá dan stuorra ráhkisvuođa, dál go son lea seamma go earáge olbmot, lohká 39 jahkásaš nisu Gunn Kristin Kemi Granberg. ¶
Dás gulat eanet dán áššis. ¶
Ledje viđas fatnasis gos álggii buollit dan botta go lei meara alde. Muhtin dáid viđa olbmuid leat sáddejuvvon buohccivissui maŋŋá go sii leat vuoinnan suova. ¶
Buollinčáskadeaddjit manne dállui Fuglenes geainnus gos buollinalárbma njurggui Hámmárfeasttas . Doppe gávdne mikroommana mii lei badjelmearálaččat liegganan. Ii oktage roasmmohuvvon ja ii lean dolla sajis. ¶
Buollinčáskadeaddjit Mátta-Várjjagiin ožžo dieđu ahte buollinalárbma lei njurgon Wiulls geainnus, Girkonjárggas. Doppe lei sávdni guhte lei badjelmearálaččat liegganan. ¶
Dárbbašmeahttun buollinčuorvumat leat lassánan Norggas garrasit maŋimuš jagiid ja leat šaddan stuorra gollun ja váttisvuohtan, lohká Servvodatsihkkarvuođa Direktoráhta ossodatjođiheaddji Hans Kristian Madsen ¶
Dárbbašmeahttun buollinčuorvumat leat Norggas lassánan 30 proseanttain ja dát lea ollu, lohká Hans Kristian Madsen, Servvodatsihkkarvuođa Direktoráhtas. ¶
Kárášjoga gielddas leat dollačáskadeaddjit dássážii dán jagi 18 geardde duššiid šaddan vuolgit. ¶
GULDAL: Dárbbašmeahttun buollinčuorvumat ¶
Diibmá lei lohku 15 olles jagis. Juohke vuolgga šaddá máksit birrasiid 6000 kruvnna. Dássážii lea diet 18 buollinčuorvuma šaddan gildii máksit badjelaš 100.000 kruvnna, buollinčáskadanjođiheaddji Alf Isaksena rehkega mielde. ¶
Vaikko man divrras de šattaš, de eai sáhte biehttalit vuolgimis go buollin dieđihuvvo, lohká Isaksen. ¶
Dárbbašmeahttun buollinčuorvumin lohkko go olbmot dieđihit buollima - vaikko ii leat buollimin. Dán logus ii leat dat go olbmot mieleavttus dájuhit ahte lea buollimin. ¶
Stuorát visttiin manná dávjá buollindieđiheapmi njuolgga 110-guovddážii. Nu leat Kárášjogas ge šaddan vuolgit gieldda visttiide gos ii leat buollimin. ¶
Ahte nie ii dáhpáhuva, gullá visteeaiggádii bearráigeahččat, lohká Servvodatsihkkarvuođa Direktoráhta ossodatjođiheaddji Hans Kristian Madsen. Visteeaiggáda ovddasvástádus dat lea ahte buollinjuman doaibmá nu go galgá. ¶
Nu lohká Deanu dispalávdegotti nubbijođiheaddji Hartvik Hansen, gi illuda go mohtorjohtolatlága árvalus dál cuiggoduvvo. ¶
Luondduháldašan Direktoráhta dat lea árvalan ahte Finnmárku gielddain ii šat galgga vuoigatvuohta gieđahallat áššiid mat gusket luonddu mohtorjohtolahkii. ¶
Direktoráhta maid hálidivčče sirdit dan válddi Finnmárkku Fylkkamánnii. ¶
Muhto Finnmárku Fylkamánni ii hálit dan válddi ja lea maid vuostá dálá johtolaga gáržžideami. ¶
GULDAL: Illudahtti doarjja ¶
- Mun gal doaivvun ahte ráđđehus dál ii šat duostta rievdadit otná lága nu ahte dat šaddá fuonibun sáspmelaš geavaheaddjiide ja finnmárkkulaččaide. ¶
Finnmárkku Fylkkamánni lea doallan sierra čielggadan čoahkkima dinguin Deanus, gos lea viggan čilget mo dii rihkkubehtet dan lága. Maid don dasa dajat go Fylkkamánni datte ge ii hálit rievdadit maidege din ektui? ¶
- Mun geahčan dan vuoitun ja dulkun dan ahte Fylkkamánni dál ovttaláhkai manná ruovttoluotta dan vuogádahkii mii praksis lei ovdal, lohká Hansen. ¶
Manne Fylkkamánni ii čuovvul Luondduhálddašan Direktorahta árvalusa? ¶
- Gielddain ferte leat dispensášuvdna váldi go sii leat lagamusat ja sidjiide šattašii álkimus gieđahallat dákkár ohcamušaid. Ášši šattašii váddásabbun jus dan galggašii loktet fylkka dássái, earret eará go doppe eai dovdda nu bures daid báikkálaš geografalaš guovllui. ¶
Mii árvaleat ahte galggašii doalahit daid geasse- ja dálvemohtorjohtalan vejolašvuođaid mat otne leat merkejuvvon Finnmárkkus dan atnui. ¶
Muhto mii leat maid dadjan ahte dál leat doarvái vuodjinvejolašvuođat luonddus ja dalle eat hálidivčče rahpat šat eambbo, lohká Fylkkamánni birasgáhttenossodaga jođiheaddji Trond Aarseth ¶
Sáhttá buorre jurdda lágidit juoigangilvvuid, main lea vuoitun sadji Sámi Grand Prix juoiganoassái, lohka Juigiid Searvvi jođiheaddji, Biret Ristin Sara. ¶
– Nu movt mun lean ádden dán jurdaga, de lea dat ahte movttiidahttet eambbosiid searvat SGP juoigangilvvuide, ja mu mielas lea dá hui buorre jurdda. Dát lokte dan luođi eará dássái ja das šaddá viidodat, dadjá Sara. Sámi musihkkafestivála lágida beassášlávvordaga juohke jagi SGP lávlun ja juoigangilvvu, ja sii háliidivččii dál ahte juigiin galgá leat vejolašvuohta vuoitit saji Sámi Grand Prixii juo ovdalgihtii skábmadoaluin, juoigankonsearttas, Guovdageainnus. ¶
Sámi musihkkafeastivála lágida juoigankonseartta skábmadoaluin Guovdageainnus, ja dan oktavuođas lea juigiin vejolašvuohta searvat gilvui mas vuoiti oažžu fálaldaga searvat boahtte jagi SGP juoigangilvui. Dál leatge bargamin dainna ahte gávdnat lágideddjiid ja oažžut sullasaš gilvvuid maiddái eará guovlluide, muitala Sámi Musihkkafestivála buvttadeaddji Klemet Anders Buljo. – Mii leat bargame garrasit oažžut eará sámi guovlluide nu go Ruŧŧii, Supmii ja maid Ruššii dákkár juoigangilvvuid, lohka Buljo. ¶
Biret Ristin Sara ii loga iežas dovdat ášši, ja mo Sámi musihkkafeastivála lea jurddašan čađahit gilvvuid nu bures, muhto lohka sin searvvi ovdal árvalan dakkár gilvvuid lágidit. – Dat galggašedje dakkár oassegilvvut máŋgga báikkis, ja dat luođit galggašedje gullon ovdal nie movt dáža Grand Prixas, lohka Biret Ristin Sara. ¶
SGP juoigangilvvuin leat juohke jagi logi juoigi mielde. Jus dál šaddá nu mo lágideaddjit sávvet, de lágiduvvojit njeallje oassegilvvu ovdalgihtii, ja njeallje juoigi leat de gergos boahtte jagi SGP gilvvuide. ¶
Loahpas dadjá Buljo vel ahte dat njeallje juoigi geat besset viidáset juoigangilvvus, fertejit beassášlávvordaga oasálastit finálas ođđa luđiin, danne go luođit eai galgga leat almmuhuvvon ovdal lávddi alde, beassášlávvordaga. ¶
Doarvái luopmánat Romssas ja Finnmárkkus. Lea leamašan eahpesihkkárvuohta das ahte šaddet go luopmánat. ¶
Sii leat gullan ahte dál lea buorre kválitehta luopmániin. Dat lea vuosttašettin danne go lei guhkes giđđa ja dastto maiddái maŋŋonan šaddu luonddus, ja dat dahká ahte šaddet buorit luopmánat. ¶
Dál lea beare sávvat ahte ollejit láddat ovdal vuosttaš buolaš dahje hui čoashkka ijat, lohká Bioforsk jođiheaddji Svanhild Ingrid Wartiainen. ¶
Ja sii leat ožžon rápporttáid ahte leat hui ollu luopmánat láddamen iešguhte guovllus, ollu eanet go máŋemus jagiid leat leamašan, lohka Svanhild Ingrid Wartiainen. ¶
Stuorra illun máttasámiide, go Davvi-Trøndelága fylka lea čálligoahtán sin eatnigillii interneahtta-siiddus ¶
Gieskat čálligođii Davvi-Trøndelága fylka iežaset interneahtta siidduin máttasámegillii. - Dát lea máilmme buorre, lohká máttasámegiel oahpaheaddji ja sámedikkepolitihkár Kirsten Appfjell-Eira. ¶
Čálligohtet máttasámegilli ¶
Appfjell Eira lohká ahte lei áigi fylkkas ja gielddain váldit máttasámiid ja sin giela duođas. ¶
- Snoaasa šaddá ođđajagimánus sámi hálddašan guovlun, danin Davvi-Trøndelága fylka lea čálligoahtan máttasámegillii. Nu muitala fylkaráđđi Annikken Kjær Haraldsen geas lea ovddásvástádus sámi áššiin. ¶
Go Snoaasa šaddá sámi hálddašan guovlun de lea fylka ovddasvástádus juohkit dieđuid sámegillii almmolaččat, čilge Kjær Haraldsen. ¶
Máttasámegiel oahpaheaddji Appfjell Eira lohká dehálažžan sihke máttasámiide ja muđui álbmogii ahte fylka juohká dieđuid máttasámegillii. ¶
Máttasámi guovllus ii leat máttasámegiella ja kultuvra nu oidnosis. - Dađi eambbo dieđut ilbmet, dađi oidnosii bohtet maiddái máttasámit, lohká Appfjell-Eira. ¶
Ahte Davvi-Trøndelága fylka čállá máttasámegillii ii leat vel nu oahpis. Fylkaráđđi Annikken Kjær Haraldsen lohká iežaset aigut márkanfievrridit interneahta fálaldaga bures. Son lohká gal jo ožžon rámi. ¶
Kirsten Appfjell-Eira lea geahčadan interneahtta siiddu ja lohká iežas duhtavažžan. ¶
Son sávvá ahte siiddu geavahišgohtet viššalit ja ahte fylka virgáibidjá muhtima gii bargá dáinna vai siidu ođasmáhtto dávjá. ¶
Davvi-Trøndelága fylka bálkáha dál jorgaleaddji, muhto ohcet olbmo virgái jus dasa oidnet dárbbu. Siidu galgá ođasmahtot oktii mánnui. ¶
Standing Rock miellačájeheaddjit leat sakka ovdánan bargguiguin čorget Oceti Sakowin leairra. Davve-Dakota guvernáhtor gáibidii mannan vahkus, ahte sii dulvevára geažil galget leat čorgen ja guođđán guovllu ovdal gaskavahku diibmu 14. Dál leat vel sullii 300 miellačájeheaddji leairras. ¶
Busse, mas ledje 8 olbmo mielde, lea vuodján badjel geainnu E6:š geainnus Levddonjoga buohta. Politiijat eai loga iežaset ožžon dieđu ahte olbmot livčče bávččagan moktege. Biilagádjun lea jođus báikái ja politiijat sihtet cavgilemiid. ¶
Nordlys-áviisa dieđiha ahte okta busse lea vuodján olggobeale geainnu Bispegården geainnus Romssa gávpogis. Buohkat busses galget leat beassan olggos. ¶
Rørosrein fitnodat álggahii geahččalanbuvttadeami diibmá, ja Finnmárku Boazu vuodigoahtá otná rájes goastteerttega bohccobierggus riikaviidosaš buvdaráiddu bokte. ¶
Finnmárku Boazu fitnodat fállá dál maiddái bohcco goastteerttegiid sávžža goastteerttegiid sadjái. ¶
– Lea vuosttaš geardde go sin fitnodat bohccobierggus lea ráhkadan goasteerttegiid, čállá Finnmárkku Boazu fitnodaga beaivválaš jođiheaddji, Are Smuk Figved preassadieđáhusastis. ¶
Goastteerttegiid lea vejolaš oastit muhtun Norgga borramušgávppiin. ¶
Lulli-Trøndelága Plassje bohccobiergobuvttadeaddji, Rørosrein, gal lea baicce jagi 2015 rájes buvttadan bohccos goastteerttegiid. ¶
– Mii čađaheimmet diibmá geahččalanbuvttadeami, ja leat ovttasbargan soames gávppiiguin . Dál mii vuordit maŋimus registreremiid ovdal go sáhttet álggahit vuovdima. Mis lea juo ovttasbargu gávppiin Norgga oaivegávpogis, Oslos, muitala Rørosrein beaivválaš jođiheaddji, Eva Nordfjell. ¶
– Sápmelaččat han leat čađat goikadan bohccobierggu, ja dál mii ávkkástallat dán arbevieru ja leat buvttadišgoahtán goastteerttegiid bohccobierggus, dadjá Finnmárkku Boazu beaivválaš jođiheaddji, Are Smug Figved. ¶
Finnmárkku Boazu fitnodaga bohccobierggu sáhttá ollásit guorrat guđe ealus dat lea vuolgán, ja maiddái gos boazu lea guhton, dadjá Smuk Figved. ¶
Guovdageainnu Thon hotealla gievkkanhoavda, Adrian Grunnfoss, rámida goastteerttegiid maid Finnmárkku Boazu lea buvttadan, ja lohka válljet bohcco erttegiid sávzza erttegiid sadjái. ¶
Nortura gulahallanráđđeaddi, Marthine Haugen Petersen, lohka illudahtti go ođđa biergobuktagat bohtet márkanii, ja sii gal sávvet bohccobierggu goastteerttegiid bures boahtima márkanii. Marthine Haugen Petersen gal ii loga bohcco goastteerttegiid makkárge gilvaleaddjin sidjiide. ¶
Olu boanddat cahkkehit odne dola várrehussan dasa ahte ráđđehusa eanandoallodieđáhus doalvu borramušbuvttadeami boasttuguvlui. Dat addá eambbo friijavuođa ja láivuda politihka. Nu lohká norgga boanddaidsearvvi jođiheaddji Lars Petter Bartnes preassadieđáhusas. ¶
Dáid beassážiid almmuhuvvet olu ođđa sámi CD-skearrut. ¶
– Dál lea álkit artisttaide almmuhit iežaset musihka, dadjá artista Iŋgor Ántte Áilu Gaup, geas dál beassážiid ilbmá skearru. ¶
GULDAL: Musihkkavalljodat ¶
Sii geat almmuhit ođđa CD-skearruid beassážiid leat: ¶
Rolffa, Áigi, Iŋgor Ántte Áilu Gaup/Áilloš, Inga Juuso (almmuha guokte) ¶
EP-skearruid almmuhit ges SlinCraze ja Alit Boazu. ¶
Ovddeš Sámedikki várrepresideanta Marianne Balto cealká iežas eret Bargiidbellodagas. Sivva lea go bellodat mannan vahkkoloahpa ii válljen dálá sámediggepresideantta Vibeke Larsen presideantaevttohassan, čavčča sámediggeválggaide. – Lea váivi mo bellodat lea láhtten Larsena vuostá, dadjá Balto iFinnmark.no:ii . ¶
Muohta rievddada dálkki ektui, ja guohtun fas muohttaga ektui, nu čuvgii Guovdageainnu boazosápmelaš Isak Mathis O. Eira. ¶
Giđđat go muohta suddagoahtá, de dat garrá gasku, bajágeahčen. Dat gohčoduvvo ceavvin. ¶
Isak Mathis O. Eira muitala NRK reportarii Åse Pulkii: Ceavvi ¶
Čakčat go leat leamaš šlinzedálkkit, de ráhkada geartni. Eira muitala: Geardni - Sarti ¶
Geahčá mii seaŋáš lea: http://www.nrk.no/kanal/nrk_sapmi/1.7061265 ¶
NRK Sámi ovddeš dálketearbmajoavku čilgii mii geartni ráhkada: "Go lea muohttán ja de njázuda dahje arvá, de bilida botni. Dat ráhkada bodneskártti. Ja go de fas muohttá ja go nuppe geardde njázuda, de ráhkada geartni dahje geardnu. Nu ahte bivvalis dálkkiid maŋis, de šaddá geardni. Go fas geartni ala muohttá, de šaddá gaskageardni." ¶
Mađi eanet CO2 luitojuvvo áibmui, dađi eanet suvrot áhpi, riddu ja vuonat. -Suvrodat šaddá olu stuorát go goassege leamaš millijovnnaid jagiide, nu lohká dutki Halvor Dannevig ¶
Eadni ja bártnáš eaba lean oaidnalan čavčča rájes, go Collins ikte seaivvui Áltái. ¶
8 jahkásaš Collins Chege ollii ikte ruoktot Kárášjohkii. Bártnáš lea šaddan orrut fulkkiidis luhtte Kenyas go Norgga eiseválddit eai addán sunnje orrunlobi Norggas. ¶
GULDAL: Collins ollen eatnis lusa ¶
Dát loddi (corvus cornix) sáhttá dahkat giellamoivvi. ¶
Konrad Nielsena sátnegirjji dieđuid mielde Guovdageainnus corvus cornix gohčoduvvo vuoražassan . Go lahkonišgoahtit Kárášjoga, de gal lea dušše garjá . Soaitá doppe muhtun namuhit dan vuorččisin . Vuodjit, vuodjit ja de joavdat Buolbmágii, doppe eai leat gal gullan garjjáid birra, muhto gáranassan gal dovdet dien lotti. Lihkkobinnás de doppe dovdet dan maiddái vuoražassan ja vuorččisin . Nu ahte gullahallan gal doaibmá. ¶
Sámediggeválggaid eahpevirggálaš boađus lea gárvánan. ¶
Anáris: Martta Alajärvi, Yle Sápmi ¶
Jienat leat lohkkon ja dá lea Sámediggi bajis 2016-2019, muitala Yle Sápmi. ¶
Eanodat ¶
Juuso Tuomas Aslak 114 (ođđa; 2011: 31) ¶
Magga Ulla-Maarit 113 (2011: 54) ¶
Keskitalo Pigga 77 (ođđa) ¶
Várrelahttu: Valkeapää Nihkolas 68 (gahčai, 2011: 55) ¶
Anár ¶
Avaskari Anu 205 (2011: 104) ¶
Sanila-Aikio Tiina 190 (2011: 148) ¶
Kyrö Kari 189 (ođđa) ¶
Várrelahttu: Pekkala Pekka 67 (2011: 66) ¶
Soađegilli ¶
Hetta Jouko 72 (2011: 61) ¶
Magga Petra Biret 64 (2011: 75) ¶
Sara Magreta* 144 (ođđa; 2011: 65 *Soađegili gielddas ledje dušše guokte evttohasa. Gieldda goalmmát báikái válljejuvvui Sara Magreta.) ¶
Ohcejohka ¶
Nuorgam Anne 138 (2011: 101) ¶
Tapiola Nilla 94 (2011: 95) ¶
Holmberg Aslak 83 (ođđa) ¶
Várrelahttu: Länsman Asko 79 (gahčai, 2011: 90) ¶
Jietnameari mielde: ¶
Pieski Pentti 128 (ođđa) ¶
Sanila Tanja 119 (ođđa) ¶
Paltto Heikki 110 (2011: 86) ¶
Saijets Janne 95 (ođđa, 2011: 63) ¶
Jääskö Neeta 89 (ođđa) ¶
Aikio Jouni 88 (ođđa) ¶
Sujala Antti 81 (ođđa; 2011: 66) ¶
Dát lea eahpevirggálaš boađus. Válgalávdegoddi muitala virggálaš bohtosa gaskavahku dárkkisteami maŋŋá. ¶
Eahpevirggálaš jienastanproseanta lea 51,63, go dat jagis 2011 lei 49,6. ¶
Válgalávdegoddi nanne válggaid bohtosa ihttin gaskavahku. ¶
Sampmi ¶
NRK Sápmi lea háleštan daid ođđa ofelaččaiguin, ja mii jearrat movt sii jáhkket dát jahki šaddá. ¶
Dán jagi almmuhuvvoje njeallje ođđa ofelačča , 2014:s lea logi jagi áigi go álggahedje dán doaimma ja sin bargu lea mátkkoštit miehtá Norgga muitalit veaháš sámi kultuvrra birra ja maid sápmelaččat barget. ¶
Mii NRK Sámis leat háleštan dán jagi ofelaččaiguin ja jearran makkár vuordámušat sis lea dán jahkáid. ¶
1. Makkár jurdagat bohte oaivái go ožžot diehtit ahte galget leat ofelaš? ¶
2. Mo lei dovdu go dán jagáš ofelaččat almmuhuvvojedje Riddu Riđđus? ¶
3. Makkár vuordámušat leat dus dán jahkái? Mo jáhkat dát boahtá mannat? ¶
4. Makkár áigumušat leat dus dáinna virggiin? ¶
5. Mo don jáhkat boahtá leat orrot earáin dán jagi? ¶
1. Hui somá gullat ahte mun ožžon dan, ja munnje lea hui geldolaš movt dát jahkki šaddá. ¶
2. Lei hui buorre dovdu, ja dat earát orro hui buorit olbmut. ¶
3. Mun jáhkan dát boahta mannat hui bures, ja orrot leamin hui čeahpes olbmot buot dat earát. ¶
4. Mun sávan mun boađan oahppat hui ollu ieš. ja ahte mun oahpan vel eanet sámi kultuvrra birra. ¶
5. Nu guhkká go leat olbmát de gal jáhkan dat manná bures. ¶
1. Šadden hui movttet, mus lea guhká leamaš miella mátkkoštit ofelažžan. ¶
2. Dat lei hui buorre, in dárbbaš šat doallat buot čiegusin. ¶
3. Lean gulan ahte sáhttá váibat go nu ollu šaddá matkkoštit, ja mii han leat njealjis ja dalle han gal livčče galgat mannat hui bures. ¶
4. Ahte Norgga nuorat dihtet sápmelaččaid birra. ¶
5. Jáhkan dat šadda hui somá, mun liikon orrut olbmuiguin ovttas. ¶
1. Hui ilus, in lean jáhkkán ahte mun galgen oažžut dán virggi. Mun njuikon go ledjen nu ilus. ¶
2. Ledjen hui balus, in lean jáhkkán ahte mun galgen nu balus leat. ¶
3. Mun doaivvun dat galgá mannat bures, mun jáhkán mun boađan oahppat hui ollu. Ja jáhkán mii boahtit oahpahit earáide sámi kultuvrra birra. ¶
4. Hálidan oahpahit Norgga nuoraide min kultuvrra birra, ja ahte sii ožžot buoret gova maid mii sápmelaččat bargat ja nu ain viidáseabbot. ¶
5. Jáhkán dát boahtá mannat bures, muhto bohtet sihkkarit veaháš hástalusat. ¶
1. Go riŋgii munnje, de dihtin ahte mun lean ožžon offelaš barggu. Ja go jearai áiggun go leat ofelaš, de mun lohken jo! ¶
2. Hui buorre ja diedusge lei hui somá maiddái! ¶
3. Jáhkán dat boahtáa mannat hui bures, orru ahte mis lea hui buorre ovttasbargu. ¶
4. Mus lea miella muitalit movt dat lea leat sápmelažžan, ja dat han ii leat nu stuorra erohus. ¶
5. In diede boahtit go mii dolkat nubbi nuppis, muhto mii galgat geahččalit ahte mii eat riidalatta. ¶
Sámegielgelbbolašvuođa haga celkkii Norgga prinseassa TV-dearvvuođaid sámegillii. – Ja seamma vehkiin ja rusttegiiguin livččii sámediggepresideanttas seamma vejolašvuohta, dadjá NRK-kommentáhtor. ¶
Sámediggepresideanta lea cuiggoduvvon go ii sárdnidan sámegillii iežas ođđajagisártnis. ¶
16 jagi áige gal baicce sárdnidii Norgga prinseassa sámegillii, vaikko sus ii leat ii veaháge sámegiel-duogáš. Märtha Louise sártnáš ii bistán gal guhkit go 20 sekundda. ¶
Sámediggepresideantta Vibeke Larsena (Bb) ođđajagisárdni bisttii gávcci minuhta – eará sániiguin 16 geardde guhkit go prinseassa sártnáš. ¶
– Liikkáge lea lunddolaš buohtastahttit dán guokte cealkámuša. Sámediggepresideanta galggašii dan fuomášit, oaivvilda NRK kommentáhtor Magne Ove Varsi. ¶
Vibeke Larsen lea rahpasit muitalan ahte ii leat beassan mánnán oahppat sámegiela. ¶
– Nugo guokte goalmmádasas sápmelaččain, de váilu mus sámegiella. Dáruiduhttin rivvii giellamet. Ieš in leat nagodan váldit giellan ruovttoluotta, celkkii presideanta sártnistis. ¶
NRK-kommentáhtor Magne Ove Varsi lea ieš vuosttašgielat sámegielhálli, muhto lohká iežas bures áddet giellamorraša man sámegielakeahtes sápmelaččat gillájit. ¶
– Muhto sámediggepresideanttas han leat Sámedikkis nana ámmátlaš sámegiel-veahkit su iežas lagasbirrasis, dadjá Varsi. ¶
Son čujuha earret eará Sámedikki giellaossodahkii, mas lea okta dain buoremus sámegielgelbbolašvuođain Norggas. ¶
– Galgat muitit ahte Märtha Louises ii lean lahkage seamma persovnnalaš sámegiel-dássi go Vibeke Larsenis lea. Presideanta han lea ieš muitalan ahte sus han lea muhtin muddui nu gohčoduvvon passiiva giella, dadjá Varsi. ¶
Vibeke Larsen lea čilgen NRK:i ahte sus leat mánát geat leat sámegielhállit. Dasa lassin lohká duollet dálle sámi áviissaid ja neahttaartihkkaliid. Sámegielkurssa lea maid čađahan. ¶
Ovdalgo Märtha Louise sárdnidasttii sámegillii, de lei gal ožžon viehka buori ja dárkilis veahki NRK Sámis. NRK Sápmi veahkehii prinseassa sihke teavsttain, hárjehallamiin ja mo galgá dadjat iešguđet sámegielsániid ja -cealkagiid. ¶
– Ja go juo Märtha Louise nagada 20-sekunddasaš sártnáža ovdanbuktit sámegillii, de galggašii gal gáddit ahte sámediggepresideanta, geas lea buoret gielladássi go prinseassas, nagada gávcci minuhta hállat sámegiela jos oažžu veahki, oaivvilda NRK-kommentáhtor. ¶
– In dal mun šaddan sámediggepresideantan dušše dan ođđajagisártni dihtii. Easka guhtta beaivve ovdal áigemeari sáddet sártni dohkkeheapmái, de fuobmájin dan. Dat lei njulgestaga menddo oanehaš áigi ahte lei vejolaš sárdnidit sámegillii, dadjá sámediggepresideanta. ¶
– Árvvoštallen gal ovtta gaskkas osiid das sárdnidit sámegillii. Muhto in dovdan iehčan doarvái oadjebassan, iige lean mus veahkki dan dahkat, lasiha Vibeke Larsen. ¶
Vuollelaš mánu geažes álget sámi 100-jagi ávvudoalut «Tråante 2017» . ¶
– Dalle lea gal mus buoret áigi, ja dalle lea mihttu juobage osiid sárdnidit sámegillii, dadjá Larsen. ¶
Romssa ja Nordlándda sápmelaččat eai oaččo seamma nana mearridan-válddi eatnamiidda go sámit Finnmárkus, čájeha vuoigatvuođalávdegotti eanetlogu árvalus. ¶
Dan árvala Sámi vuoigatvuođalávdegotti eanetlohku. ¶
Árvalusa mielde galgá stivrra guđa áirasis, Sámediggi nammadit dušše guokte áirasa. ¶
Romssa ja Nordlandda sápmelaččain ii galggá seamma ollu mearridanváldi go sámiin Finnmárkkus. ¶
GULDAL: Sámi vuoigatvuođat ¶
Nu sáhttá dulkot Sámi vuoigatvuođa lávdegoddi eanetlogu go sii árvalit ahte sámit galget leat unnitlogus boahttevaš eananháldašeames ja oamesteames. ¶
Eanetlohku árvala ahte dan ođđa opmodága ja halddašanstivrras galget leat 6 airasa. ¶
Romssa ja Nordlándda filkadikkiit nammadit guokte áirasa goabbá ge ja Sámediggi gis guokte, mas nubbi galgá ovddastit boazudoalu. ¶
Sámedikkiis lei nana deaddu go Finnmárkuláhka dohkkehuvvui ja Sámedikki njunuš politihkárat eai dohkket ahte sápmelaččain olggobealde Finnmárku, galgá leat unnit mearridanváldi eanan- hálddašemiin. ¶
NSRa joavkojodiheadji Aili Keskitalo, navdá sápmelaččaid unnitlogu dilis šaddat dušše symbolan ja nu ii galggašii leat. ¶
Sámediggepresideanta Egil Olli, ii dohkket mange láhkai ahte sápmelaččat Romssas máttás ožžot unnit vuoigatvuodaid go sápmealččat Finnmárkkus. ¶
Sámi vuoigatvuodalávdegottis leat 7 áirasa geat árvalit Sámediggái addit beare guokte stivraáirasa. ¶
5 lávdegoddeáirasa gis oaivvildit ahte Sámediggái galggašedje gullat 3 áirasa stivrras ja seammá lohku maid dan guovtti filkkadikkis. ¶
Vuoigatvuođa lávdegotti árvalusat almmuhuvvojit juovlamánu 3:át beaivvi. ¶
-DAB-neahta boatkuma ja váilliid fertejit njulget, nu lohká Nuorta-Finnmárku guovlluráđđi Nuorta-Finnmárkku DAB-oládaga birra. E6:žis deanoleagis ii gullo DAB-radio oppanassiige Ohcejoga ja Váljoga gaskka. Maiddái Báhčeveadjis Mátta-Várjjagis lea heajos DAB-oládat, nu lohká ráđđi. ¶
Dan dadjá Badje Deanu Siidda lahttu, Lemet-Jon Ivvár dasa go muhtun politihkkárat dovddahit vuostehágu báikkálaš oamasteapmái ja hálddašeapmái. ¶
Norgga stuorámus suohkana sátnejođiheaddji, Johan Vasara, lea okta daid oamasteami vuosttaldeddjiin ja lohká dan leat dárbbašlaš almmuhit: ¶
– Na prinsihppa dásis gal sáhttá dieđusge olmmoš bealuštit ahte oamastanvuoigatvuohta gávdno, muhto mun gal lean, go geahčan daid praktihkalaš beliid mii guoská oamastan vuoigatvuhtii, de mun lean áibbas vuostá, dadjá Vasara. ¶
Maŋŋá go Unjárgga gilisearvi vuittii hálddašanvuoigatvuođa Meahcceduopmostuolus de leat Finnmárkkus politihkkárat reageren, ja oaivvildan ahte Finnmárkkuopmodat – FeFo berre eaiggáduššat ja hálddašit Finnmárkku eatnamiid, eai ge gilisearvvit. ¶
Badje Deanu Siidda lahttu, Lemet-Jon Ivvára mielas orrot politihkkárat badjelgeahččamin ahte Finnmárkku Kommišuvnna vuoigatvuođa kártenbargu lea vuolggahuvvon Norgga Stuorradikkis ja dalle galggašii kommišuvdna bállet bargat barggus. ¶
Sus lea čielga diehtu dakkár politihkkáriidda: ¶
– Politihkkárat galgat dál doallat eret gaccaid áššis, go dat heargesáhttu lea jo mannan meattá - áššit leat čielgan - nu ahte dat eai galgga šat seaguhit deike! ¶
Finnmárkku kommišuvdna ásahuvvui 2008:s ja bargun lea kártet finnmárkulaččaid geavahan- ja oamastanvuoigatvuođaid maid áiggiid čađa ležžet olahan. FeFo fas lea hálddašeaddji Finnmárkku eatnamiidda, dassái go vuoigatvuođat leat čielggaduvvon. ¶
Kommišuvdna mearrida ieš makkár guorahallanguovlluid ásaha ja mo daid juohká, daddjo kommišuvnna neahttasiiddus. ¶
Muhto Vasara ii mieđit gal garvigoahtit ášši, ja lohká diehtit bures dan láhkavuođu: ¶
– Na, diet láhka - Finnmárkku láhka - lea čállon politihkkáriin ja dat leat politihkkárat mat leat dan hábmen ja ovddidan Stuorradiggái ja mearridan doppe dan. Dieđusge doppe lea ulbmil oažžut mielde dan oamastanvuoigatvuođa ja vuoigatvuođaid oppanassiige árvvoštallojuvvot kommišuvnna bokte. ¶
– Muhto seammás ferte politihkalaččat maid signaliseret dan mii livčče buorrin álbmogii - olles álbmogii - ja mun jáhkán buoremussan livčče ahte olbmot, báikegottit, ožžot geavahanrievtti dan sadjái go oamastan rievtti. ¶
Maiddái Deanu sátnejođiheaddji, Frank Ingilæ, balaha kommišuvnna vuoigatvuođaid dovddasteami buktit eanet moivvi go ávkki. ¶
Jus eanet guovllut fidnežit hálddašanvuoigatvuođa, nu go Unjárgga Gilisearvi leat dahkan, de oaivvilda son Finnmárkku hálddašeami šaddat moivvasin. ¶
FeFo lea geažidan ahte bohtet guoddalit Meahcceduopmostuolu duomu. ¶
Lemet-Jon Ivvár gal datge bivdá politihkkáriid geahčadit Finnmárkku lága lagabuidda. ¶
– Sii berrešedje čiekŋudahttit iežaset sihke Finnmárkku láhkii , mii doaibmá, já dat galggašii maiddái, jus leš dárbu, jearrat vaikke Ráđđehusa dahje Youngstorgetas dahje Stuorradikkis. ¶
Doaimmahuslaš mearkkašupmi; Badje Deanu Siidda láhttu, Lemet-Jon Ivvár lea NRK Sápmi direkteavrra Mona Solbakk áhčči. ¶
Direktevrra Solbakk ii leamaš mielde dán ášši árvvoštallat dahje hápmet. ¶
Norgga Sámedikkeráđđi lea diehtán ahte direktoráhtta áigu konsešuvdnaortnega mearraluossabivdui, muhto sii vuostildit bisseheames ástoáigge bivddu. ¶
Birasgáhttendepartemeanta ja luondduhálddašandirektoráhtta hálidit ásahit konsešuvdnaortnega mearraluossabivddu várás. Dáinnalágiin áiggošedje earret eará astoáiggebivdiiid oččodit eret. ¶
Sámediggeráđđi ii leat vel gieđahallan konsešuvdnaášši, muhto sin mielas ii leat govttolaš ahte astoáiggebivdu dušše mearas gáržžiduvvo. ¶
GULDAL: Sámediggeráđđi ja mearaluossabivdu ¶
- Báikkálaš hálddašeapmi unnidivččii luossabivdiid riidduid. Dan jáhkiba Deanu ja Kárášjoga sátnejođiheaddjit. ¶
Guldal: Báikkálaš hálddašeapmi eastadivcce riiduid ¶
Mannan vahkkus riidališgohte fas luossabivdit luossabivdinsajiid nalde Deanus. ¶
Dál hohpoheaba Kárášjoga ja Deanu sátnejođiheaddji guovttis báikkálaš hálddašeami Deanu čázádahkii. ¶
- Mun jahkan ahte báikkálaš hálddašeapmi dagačii buot ollu buoret dan dihte go dalle lea vejolaš reguleret dan lahkai ahte buohkat šaddet duhtavaččat, lohká Kárášjoga sátnejođiheaddji, Kjell Sæther. ¶
- Muhto dies gokko Suopma lea nuppebeal joga gal fertet mii maiddái šaddat ovttaoaivilis Suomabeale olbmuiguin, lasiha son. ¶
Sæther ii dieđe gal justa makkár konkrehta njuolggadusat galggašedje eastadit riidduid báikkiolbmuid ja turistaid gaska. ¶
- Dat lea váttis diehtit justa dál man lahkai dat šaddá, go dat leat máŋgasat geat galget daddjat maid sii oaivvildit ovdal go njuolggadusat čilget, lohká son. ¶
Deanu sátnejođiheaddji, Ingrid Smuk Rolstad maid jáhkká ahte riiddut jávket nu jođánit go báikkálaš hálddašeapmi Deanučázádagas lea doaimmas. ¶
- Mun jáhkan ahte go báikkálaš hálddašeapmi boahta, de lea báikkálaččat beroštupmi ahte čázádat galgá hálddašuvvot dan lahkai ahte dat lea ávkin álbmogii, ja ahte turisttat geat bohtet deike ožžot buori vásáhusaid go leat fitnan dáppe, lohká Rolstad. ¶
2004:is jo álggahuvvui bargu ásahit báikkálaš hálddašeami Deanučázádahkii. Dalle logai Birasgáhttendepartemeanta ahte dál ii leat go lávdegotti nammadit mii sáhttá árvalit mo hálddašeapmi galggašii leat. Golbma jagi maŋŋá ii leat dát bargu ollen ii gosage. ¶
Dál leaba sátnejođiheaddji guoktá dolkagoahtan vuordimis. ¶
- Mun bealistan in ádde manne dat manná nu njozet dát ášši, lohká Rolstad. ¶
Seamma oaivilis lea maiddái Sæther. ¶
- Dat lea menddo guhkes áigi mannan dan rájes go álge dán plánet. ¶
"Aiddo dal de dáibbaime meattá" sáhtte dadjat go aiddo dal de gearggaime vuodjit dahje mannat meattá omd. politiijadárkkisteami. Dán mearkkašumis dáibat-sáni sáhttá geavahit dakkár dáhpáhusa oktavuođas masa ii hálidivčče roahkkasit dahje man meattá beassá ovdalaš go dáhpáhuvvá. ¶
Konrad Nielsena sátnegirjjis leat eará ovdamearkkat, ja maiddái eará mearkkašumit. ¶
Jovsset Ánte I. Sara lávke disdaga Hålogalándda Gaskariektái Romssa gávpogis boazologu áššis. Maŋŋil go Sis-Finnmárku diggegoddi áššehuhtii su njukčamánus diibmá, de stáhta guoddalii duomu. ¶
2014 njukčamánus dat Eanandoallo- ja biebmodepartemeanta mearridii ahte Jovsset Ánte Sara galggai geahpidit boazologus 75 heggii. ¶
Jovsset Ánte Sara ii dohkkehan dan mearrádusa, áššáskuhtii Norgga stáhta, ja vuittiige ášši stáhta vuostá Sis-Finnmárkku diggegottis. Stáhta ii vuollánan Sis-Finnmárkku diggegotti duomuin, ja guoddalii duomu gaskariektái. ¶
Boazodoallostivra dat lea mearridan alimus boazologu máŋgga Finnmárkku siiddaoassái, ja sidjiide lea biddjon proseantadási mielde seamma stuorra njuovvangáibádus. Vuođđun mearriduvvon njuovvangáibádussii lei siidaosiid 2012 njukčamánu 31. beaivvi boazolohku. ¶
Jovsset Ánte Sara ii dohkkehan iežas guovdu mearriduvvon boazologu, ja dajai dalle ahte nie vuollegis boazolohku mearkkaša reastaluvvama, ja danin son ii dáhtton doahttalit mearriduvvon njuovvangáibádusa. ¶
Jovsset Ánte Sara lea vuosttaš boazoeaiggát guhte boazologu ášši doalvvuha dikki ovdii. Váikko eará ge boazoeaiggádat leat jurddašišgoahtán dien guvlui, de dattetge Jovsset Ánte Sara lea vuosttaš gii dál beassá iskat ášši diggestobus. ¶
Dán diggeášši loahpalaš duomu vurdet dál ollu eará boazoeaiggádat miellagiddevašvuođain. Duopmu sáhttá váikkuhit dasa maid eará boazoeaiggádat dahket, juogo guoddalit stáhta dahje vuollánit ja geahpidit boazologu. ¶
Áššái, mii álgá ihttin disdaga Gaskarievttis Romssas, leat rádjejuvvon golbma beaivvi, ja loahpahuvvo duorastaga. Stáhta advokáhtat leat Ida Thue ja Stein-Erik Jahr Dahl, ja Jovsset Ánte Sara advokáhtta ges lea Trond Pedersen Biti. ¶
Amerihká ođđa presideanta, Donald Trump, mearridii otne ahte Dakota Access oljorevre galgá čađahuvvot . Dán dieđihit mediat Amerihkás ja Trump. Dá govva gos Trump vuolilčálli lohpádusa. ¶
Liegga dálki ja arvi lea dán ija joavdan Romssa ja Oarje-Finnmárkui. Lulli-Finnmárkkus lea ain buolaš, beaivve mielde boahtá dát rievdat ja doppe maid šaddá lieggasut. ¶
Otne ge heađušta garra dálki biilajohtolaga Finnmárkkus. Idjavuonduoddara, Suoidneleavšši ja Háhtir badjel lea ráidovuodjin. Meteorologat dieđihit riđu riddogáttiide, siseatnamiin dat gal váhččegoahtá. Eanet johtolatdieđuid gávnnat nrk.no/trafikk neahttasiiddus. ¶
Politiijat dieđihit ahte lea váttis vuodjit biillain Nuorta-Finnmárkkus heitogis dálki geažil. Leat maid máŋga geainnut gitta Finnmárkkus dál. Lea go okta geaidnu du láhkosis gitta? Dan sáhtát geahččat dás . ¶
Maŋŋá ievttá geađge-fearran Muosát gielddas leat politiijat válljen evakueret ovcci dálu. Otne bohtet geologat mat galget sihkkarastit ja geahččat báikki gos geađge-fearran lea dáhpáhuvvon. Loga eambo dás: ¶
Sampmi ¶
Dihtet go ahte sáhtát giddagassii gártat go čoakkát geđggiid sáttogáttis? ¶
Mátkkošteapmi lea sihkkaris geassemearkka. Máŋggas mannet lieggariikii návddašit fiinna sáttogáttiid ja jalkát olgun báhkkabeaivvadahkan. Earát ges mátkkoštit stuorát gávpogiidda gos besset gávppašit hálbbit valuhtain go Norggas. ¶
Muhto dihtet go ahte mátkkoštettiin sáhtát rihkkut lágaid man birra it leat goassige gullan? Sáhtát sáhkohallat go váccašat bikiniin, giddagassii gártat go čoakkát geđggiid sáttogáttis ja biddjot eret riikkas jos leat tatoveren gieđa. ¶
Sri Lanka lea riika gos ii dohkkehuvvo buddhisma lágaid rihkkut. ¶
Ovttastuvvan arábaeriráhtat lea riika gos leat olu garraset njuolggadusat go mis Skandinávias. ¶
Jus leat Spániai jođus, de fertet doppe ge váruhit ahte ii leat dušše bikini badjelis jos gáiddat menddo guhkás eret sáttogáttis. ¶
Leat go don okta dain gii čoakkát geđggiid sáttogáttiin? Durkkas leat dál dolkan turisttain geat nu dahket. ¶
Sampmi ¶
Leat go don dakkár guhte álo maŋŋánat? Dutkamušat čájehit ahte olmmoš, gii ii leat nu hohppui, rehkenastá minuhta bistit 77 sekundda. ¶
Don dáiddát leat muhtumin vásihan ahte leat maŋŋánan čoahkkimii dahje skuvlii. Orru leamen ahte muhtumiidda lea dat šaddan jo dáhpin, ja nu dat várra leage. ¶
Okta sivva dasa sáhttá leat ahte don it nagot rehkenastit man guhká maid ádjánat bargat. Danin lea maiddái hui váttis árvvoštallat man guhkes áiggi masa dárbbaša. ¶
Loga maid: Studentene i Nord-Norge er i landstoppen på å utsette gjøremål ¶
Wilfrid Laurier University psykologiija professor, Roger Buehler, meroštallá ahte olbmot gaskamearálaččat rehkenastet 40% guhkit áiggi go dárbbašit, vaikko dal de ležžet smávvá áššit dego reivve sádden dahje stuorra áššit dego dienasvearru. ¶
Dutkit mat leat bargan dáinna leat maid gávnnahan ahte olbmot, geat dávjá maŋŋánit, nákcejit bargat máŋga ášši oktanaga. Maiddái 2003 dutkamuš, mas jearahallojedje 181 togavuoddji, čájeha seammá bohtosa. ¶
Dása lea vástádussan ahte lea olu váddásat oppa áigge oažžut iežas jurdagiid čuovvut dahkama. ¶
Lotkeslunddot olbmos lea buorre áigi ¶
San Diego universitehta dutki Jeff Conte dat dutkkai togavuddjiid. Son lea maiddái gávnnahan ahte olbmo luonddu sáhttá čatnat dasa go olmmoš álo maŋŋána. ¶
Olmmoš, guhte darrá veahá ja diehtá maid áigu, boahtá dávjá mearreáigái, ja olmmoš guhte lea juste nuppelágan, dat dávjá maŋŋána. Son lea maid gávnnahan ahte dán guovttelágan persovdnaiešvuođas lea goabbatge áigeperspektiiva. ¶
Olbmos, guhte lea huššái ja diehtá maid áigu, bistá minuhtta 58 sekundda, ja jaskeslunddot olbmos gis 77 sekundda. Nu goit čájehit golbma dutkamuša. ¶
Finnmárken áviissa váldodoaimmaheaddji, Eilif Aslaksen, lea cealkán eret virggistis dušše jagi maŋŋá go álggii bargui. ¶
– Jođiheaddjibargui manná hirbmat ollu áigi, erenoamážit journalisttalaš ásahusas. Mu mihttomearri journalistihkas lea, ahte dat álo galgá nu bures go vejolaččat doaimmahuvvot. Dasa mun leange bidjan olu áiggi, searaid ja návccaid. Dilli dákkár smávva ásahusas, nugo Finnmarkenis, lea ahte mis eai leat nu galle journalistta ja danne gártá maid ieš dat jođiheaddji bargat maid eará go dušše jođihit, čilge Aslaksen. ¶
Aslaksen čilge ahte smávvaáviissa váldodoaimmaheaddjái gullet olu eará barggut go dušše jođihit áviissa. Ovdamearkka dihtii ferte ieš maid olu áššiid buvttadit áviisii. ¶
– Dan sáhttá gaskkohagaid bargat, muhto juohke beaivve ná bargat lean dovdagoahtán lea veadjetmeahttun. Danne lean válljen dáid heaitit Finnmarken áviissa váldodoaimmaheaddjin ja hoavdan, dovddaha Aslaksen. ¶
Eilif Andreas Aslaksen (53) lea bajásšaddan Hilláguras Deanus. Son lea bargan journalistan jagi 1983 rájes. Journalistihka lea lohkan Norgga journalistaallaskuvllas Oslos (1989–1991). ¶
Eilif Aslaksen lea bargan dáin áviissain ja mediaásahusain: ¶
Ságat (1983–84), Sámi Áigi (1984–1986), Dagbladet Finnmarken (1986–1989, 1991–1994), NRK Sami Radio (1994–1999, 2005–2015) ja Finnmark Dagblad (1999–2000, 2004). ¶
Son álggii Finnmarken áviissa váldodoaimmaheaddjin golggotmánus 2015. ¶
Eilif Aslaksen lea máŋgii vuoitán Finnmárkku journalistasearvvi journalistabálkkašumi ja jagis 2015 son vuittii Sámi journalistabálkkašumi. ¶
Olu áviissain lea guhká leamaš váttis dilli. Eai šat nu ollugat loga bábiráviissaid, almmuhusdienas unno ja ollugat leat hárjánan nuvttá ođđasiidda neahtas. Mo lea leamaš dustet dáid hástalusaid? ¶
– Diet lea min árgabeaivi. Maŋimuš jagiid áigge lea almmuhusdienas mearihis olu njiedjan. Unnán ruhta boahtá sisa ja almmuhusat neahtas eai leat doarvái. Dat mii liikká lea movttidahtti lea, ahte mii leat nagodan lasihit lohkkiidlogu, mojohallá Aslaksen. ¶
Eilif Aslaksen mieđiha, ahte Finnmarken áviissa ruhtadilli ii leat buoremusaid searvvis. ¶
– Dát diehttelasat maid čuohcá dan journalisttalaš bargui. ¶
Maid orut iežat mielas olahan váldodoaimmaheaddjin? ¶
– Mii leat lasihan lohkkiidlogu. Dalle go mun álgen ledje mis 4200 diŋgojeaddji, sihke bábiráviissa lohkkit ja digitála diŋgojeaddjit. Justa dál mis leat 4700 diŋgojeaddji. Dat gal lea mu mielas leamaš suohtas vásihit. ¶
Maid de áiggot bargat go heaittát dálá barggus? ¶
– Mun in leat vel álggage smiehttan maid áiggošin viidáset bargat. Mun áiggon nu guhká go nagodan ain doaimmahit dan barggu mii mus dál lea dassážii go ođđa váldodoaimmaheaddji boahtá sadjái. Dasto ferten geahčadišgoahtit virgealmmuhusaid mat dađistaga ihtit. Gosa dál lávken, na dan gal in dieđe, vástida Eilif Andreas Aslaksen. ¶
Mii leat dán vahkku sádden Veaigesáddaga Troandimis sihke rádios ja TV:s. Geahča buot sáddagiid dás. ¶
Publisert ¶
Sámegiel oahpahusas lea sevdnjes boahtteáigi jus dál eai gávdnagoađe čovdosiid sámegiel oahpahusa hárrái. Dan oaivvilda Sámi oahpahusfierpmádaga jođiheaddji ¶
– Logi jagi siste mannet ollu sámegiel oahpaheaddjit ealáhahkii, muhto sámegiel oahpaheaddjestudeanttat eai lassán. Mot ipmašiid mii galgat nagodit fállat mánáide ja nuoráide sámegiel oahpahusa boahtte áiggis, jearrá Inger Anne Gaup. ¶
Norgga Sámediggi lea dál lasihan ruhtajuolludeami Sámi oahpahusfierpmádahkii, man váldoulbmil lea ovddidit sámegiel oahpahusa Norggas. Fierpmádat, mii lea doaibman jagi 2013 rájes, lea dássážii ožžon jahkásaččat birrasiid 300 000 ruvnnu Sámedikkis. Dán jahkái lasihit ruhtadeami 800 000 ruvdnui. ¶
– Dát illudahttá ja addá midjiide vejolašvuođaid leat veahkkin dustet dáid hástalusaid. Mii leat nagodan čájehit man stuora dárbu dákkár fierpmádahkii lea ja mii bargat dan nammii ahte bisuhit ja movttiidahttit sámegiel oahpaheaddjiid. Min ovddasvástádus lea geahččalit váikkuhit alitoahpu ásahusaid ja evttohit dáidda mii berre dahkkot. Mii berret álggahit nanu ovttasbarggu háhkat sámegiel oahpaheaddjestudeanttaid, lohká Gaup. ¶
Sámi Allaskuvla ja Norgga Árktalaš universitehta UiT dat fállet sámi oahpaheaddjeoahpu Norggas. Muhto ohcciidlohku lea máŋggaid jagiid leamaš vuollin. Diibmá ii lean oktage ohcci UiT oahpaheaddjeohppui, mas lea sámegiela masteroahppu. Sámi Allaskuvla ii oba álggahange oahpaheaddjeoahpu dán čavčča go eai lean doarvái gelbbolaš ohccit. ¶
Sámediggepresideanta Vibeke Larsen lohká ahte sámi oahpahusfierpmádagas lea stuora mearkkašupmi sámegiel oahpaheddjiid gelbbolašvuođa nannemii. Fierpmádahkii lea stuora dárbu ja danin juolludit sii dál eanet ruđa dása. ¶
– Mon vuorddán ahte sámi oahpahusfierpmádat lea veahkkin háhkamin sámegiel oahpaheddjiid ja lea mielde váikkuheamen dasa ahte sámegiel oahpahus doallá dási. ¶
Kongsbakken joatkaskuvlla sámegieloahppit Romssas leat rámis oahpahusain. ¶
– Mii dárbbášit sámegieloahpaheadjiid. Mu mielas lea maid deháláš ahte oahpaheaddji lea dás oahppolanjas iige dihtoris. Dás son sáhttá buorebut veahkehit ja hállát minguin, lohká oahppi Mathilde Magga. ¶
3. jagi joatkkaskuvlla oahppi Ella Marie Hætta Isaksen galga fargga váljet virggi. ¶
Leat go jurddašan bargagoahtit sámegieloahpaheaddjin boahtteáiggis? ¶
– Juo, mon gal lean máŋgii jurddašán ahte dát livčče gelddolaš bargu. Mon liikon sámegiela grammatihkii ja liikon maid oahpahit earáide. ¶
30.000 vuođđoskuvllaoahpaheaddji fertejit boahtte njealji jagis gaccat liigeoahpu, go dál čavgejit gelbbolašvuođa gáibádusaid. Ođđa iskkadeapmi maid dutkaninstituhta NIFU lea čađahan, čájeha ahte stuora oassi oahpaheddjiin geat leat čađahan lassioahpu, dadjet ahte dat lea buoridan sin oahpahanvuogi. ¶
– Teahteriin lea stuorra dárbu ođđa čállosiidda, ja dál ohcet ovttas dramatihkkariid, muitala teahtersearvvi ovdaolmmoš, Inggor Ántte Áilu. ¶
Sámi Teahtersearvvi ja Sámi Girječálliid Searvvi dieđu vuođul leat vihtta Davvikalohta teahtera dál ohcamin oahppan ja álggahalli dramatihkkariid. ¶
Sii galggašedje álgit gursii, man ulbmil livčče ovdánahttit dramatihka máhtu, lohká Áilu. ¶
GULDAL: Ohcet dramatihkáriid ¶
Teahterat hálidit minoritehtaid gillii giehtačállosiid. Prošeavttas leat mielde Beaivváš Sámi Teahter (Guovdageainnus), Åarjesaemien teahter (Muofis), Sámi Teahter (Gironis), ja Tornedalsteater ja Meänmaan Teatteri (Duortnusis). ¶
Teahterhoavddat ja Sámi Girječálliid Searvvi ja - Teahtersearvvi áirasat dat váljjejit logi mánusčálli, guđet oččot fálaldaga álgit ohppui. ¶
Iŋgor Ántte Áilu sávva, ahte olu giehtačállosat livččet boahtit. Son lohká leat váttis gávdnat dramatihkkariid, geat čállet teahterbihtáid, ja nu leage teahteriin dál lea stuorra dárbu ođđa čállosiidda. ¶
Dás gávnnat Norgga beale sámi lágidemiid. Fuomáš ahte máŋgga sajis leat lágideamit eanet beivviid go dušše sámi álbmotbeaivvi. ¶
Guovvamánu 3. beaivvi ¶
21.00 Konsearta Čuollogeađgi/ The Silhouette Stone. Studenthuset City. ¶
Guovvamánu 4. beaivvi ¶
12.00-13.30 Logaldallan. Maid diehtit mii mearrasámi luđiid ja musihkaid birra? Ole Graff, ákšovuotnalaš Hallgeir Pedersen ja Torill Olsen muitalit. ¶
13.45-1500 Workshop UIT campus Alta. "Deaivva ovttasbargoguoimmi" ¶
13.30 WOMEX 2016 birra muitaluvvo. Elin Kåven, Samiske komponister-searvvis, logaldallá. ¶
13.45 Deaivva ovttasbargoguoimmi. Oasseváldit galget guovtti minuhtas čilget iežaset áigumušaid. ¶
Rabas lávdi ¶
22.00 Konsearta Katarina Barruk. Studenthuset City. ¶
Guovvamánu 5. beaivvi ¶
12.00-13.00: Logaldallan ja workshop, sámi musihkkabiras. Vejolašvuođat go áigu hukset birrasa ja vuogádaga. UIT Campus Auditorium 1042 ¶
13.00-14.00 Workshop/joavkobargu: “Gosa dál ges? Dárbu, oahppu ja dieđuid. Gos álggán?" ¶
14.00-15.00 Music Norway Kathrine Synnes Finnskog ságastallá oasseváldiiguin. ¶
19.00 Sámi Music Awards, Studenthuset i City ¶
Sámi artisttat ožžot dál iežaset Spellemann-bálkkašumi, mii lágiduvvo vuosttaš geardde dán jagi. NRK sádde programma neahtta-TV:s ja «NRK Sápmi DAB ekstra» -rádiokánalas. ¶
22.00 konsearta Arvvas, AMOC ja Ágy. Studenthuset city. ¶
Sámi álbmotbeaivvi, guovvamánu 6. beaivvi ¶
Saga giliviesus ¶
12.00 Kafea ja duodjemárkaniid rahpan 13.00 Bures boahtin ¶
13.30: Kafea ja biepmu vuovdin ¶
14.00 Loaddavuovdin álgá ¶
14.15 Lávlun: Krokmo ¶
15.00 Lávlun Alta Gladsang ¶
15.30 Loaddavuorbádeapmi ¶
15.45 Lávlun: nuorat Álttás eret ¶
16.00 Loahpaheapmi ¶
16.15 Uvssat giddanit ¶
Guovvamánu 8. beaivvi ¶
Seminára: Mearrasámi gákti ja gávtti boahtteáigi - manne leat goarrugoahtán Álttá-gávtti? Álttá Siida AS kulturviessu. ¶
18.00 Kafea rahpasa ¶
18.15 Álttá sámi searvvi jođiheaddji sávvá buresboahtima. ¶
18.18 Dagrun M.Sarak Sara - Merončivga - Logaldallan Oarje-Finnmárku mearrasámi gáktevieruid birra. ¶
19.15 Oahpa coggat gávtti. Ellen Brita Eira lea oahpaheaddji ¶
19.30 Deaivvat Álttá sámi searvvi kursaoahppaheddjiin ja gáktegoarruiguin. ¶
Guovvamánu 9. beaivvi ¶
18.00-21.00 Ođasmahte silbbaid. Lea vejolaš lonuhit lávggastagaid, ráhkadit čeabetčiŋaid jna. ¶
Guovvamánu 10. beaivvi ¶
17.00-20.00 Kursa, oahpa šnjirrehit bárggežiid, bárgidit báttiid, lohttet dahje ruvdet. Kulturviesus. ¶
Guovvamánu 5. beaivvi ¶
10.00-16.00 Čájáhus: Oaivemozit/Galskap/Madness Maret Anne Sara ja muhtin dáidagat Iris Egilsdatteris, Birasviesus, Galleri Martin ¶
11.00 ja 18.00 Filmmat: earret eará "Jahki ii leat jagi viellja" Mai-Lis Eira og "Sámi bojá" Elle Sofe Henriksen, Birasviesus ¶
Sámi álbmotbeaivvi, guovvamánu 6. beaivvi ¶
14.00-18.00 Sámi árbevirolaš biepmu vuvdet ¶
15.00-16.30 Njoarostankursa/gilvu. Árbevirolaš sámi stohkosat. ¶
16.30 Deanu searaid jođiheaddji Sigunn S.Bær sávvá buresboahtima. ¶
16.35 Mánáidgárdemánát lávlot ¶
16.50 Várresátnejođiheaddji Elisabeth Erke sárdnu ¶
17.05 Leif Henrik Halvari čuojaha guokte šuoŋa ¶
17.15 Deanu skuvlamánát lávlot ¶
17.30 Sámi álbmotbeaivvi dáiddár almmuhuvvo. ¶
17.45 Rabas mikrofuvdna (juoigga, lávllo, nuhtte, dánsso, huma) ¶
Sámi álbmotbeaivvi, guovvamánu 6. beaivvi ¶
Várjjat sámi museas ¶
14:00 Rahpan. Lávlut Sámiálbmot lávlaga ¶
14.10 Beaivvi sárdni sámediggeáirras ja NSR jođiheaddji Beaska Niillas. Fáddá «Sámegiel báikenamat ja čujuhusat» , «Sámegiel báikenamaid valljivuohta Unjárggas» , Isak Saba guovddáš prošeavtta ovdanbuktin, Prošeavtta jođiheaddji Yngve Johansen, báikkálaš historihkkár Øystein Nilsen logaldalla. ¶
15:15 Boddu. Njoarosteapmi olgun ¶
15:45 Unjárgga vuosttaščájálmas oanehisfilbma: «Bihttoš» , Elle Máijá Tailfeathers. ¶
16:00 Loahpaheapmi. ¶
9. luohkká vuovdá gáfe ja gáhkuid. ¶
Sámi álbmotbeaivvi, guovvamánu 6. beaivvi ¶
10.00 Suohkan levge almmolaš visttiid olggobealde ¶
10.00 Ipmilbálvalus Guovdageainnu girkus, suohkanbáhppa Bjarne Gustad bokte, oaffar ¶
12.00 Kafea rahpasa Báktehárjjis ¶
12.30 10A luohkká sávvá buoresboahtima ávvudit sámi álbmotbeaivvi. Almmolaš rahpan poastakoartačájáhusas Dearvuođat Sámis maid Svein Solheim, Govvagiisá, lea čohkken. Lávlut Sámi soga lávlaga ¶
13.00 Sámi Filbmainstituhtta almmuha blueray filbmačoakkáldaga Sámi short Films mas leat 17 filmma. Čájehit oanehis filmma Áigin maid Jouni West lea ráhkadan. . ¶
13.15 Tevdnenbáji álggaheapmi mánáide ¶
13.20 Sátnejođiheaddji Johan Vasara doallá sártni ja juohká suohkana 2015 kulturbálkkašumi. ¶
13.40 Guoimmuheapmi ¶
13.50 UNESCO-kommišuvnna jođiheaddji Tora Aasland buktá dearvuođaid UNESCO bealis. ¶
14.00 Guoimmuheapmi ¶
16.00 Doalut loahpahuvvojit ¶
Guovvamánu 5. beaivvi ¶
10.00-14.00 Sámi giella- ja kulturguovddážis lea rabas beaivi. ¶
Sámi álbmotbeaivvi, guovvamánu 6. beaivvi 11.00-14.00 Anne Fengera buvdda ja divohaga almmolaš rahpan Kvadratenis. Mearrasámi diehtoguovddaš searvá. ¶
14.00 Vuvdet árbevirolaš mállásiid Leavnnja joatkkaskuvlla kantiinnas. ¶
17.00 Beaivvi čalmmustepmi Leavnnja joatkkaskuvlla kantiinnas. Sámi álbmotbeaivvi sártni doallá Porsáŋggu sátnejođiheaddji Aina Borch. Kultuvrralaš doalut, káffe ja gáhkut. ¶
22.00-02.00 Loahpahit sámi álbmotbeaivvi ávvudeami dánsumiin. Nostalgiija gánddat čuojahit Fjordutsiktenis. Hástalit gávttiin čiŋadit sámi álbmotbeaivvi. ¶
Sámi álbmotbeaivvi, guovvamánu 6. beaivvi ¶
10.00 Levgen ráđđeviesus ¶
12.00 Ipmilbálvalus Kárášjoga girkus ¶
13.00-19.00 Karasjokhallen: Kafea, árbevirolaš sámi biepmut, stohkosat, čajáhus Per Asle Saras govvadáidda ¶
13.00-15.00 Olggobealde: Stoahkan ja dolasteapmi ¶
15.00-16.00 Stohkosat siste ¶
16.00 Rahpan, Sámi soga lávlla - koarra Skádjil ¶
16.20 Sátnejođiheaddji Ánddá Niillasa Sveine/Svein Atle Somby doallá sártni ¶
16.40 Luohtešuoŋat ¶
16.50 Diktalohkan Hánas Ándde Hánsa/Hans Nergård. ¶
17.00 Koarra Skádjil ¶
17.15 Sámi historjjá ofelaččat ¶
17.30 Eva Jeanette Iversen lávlu ¶
17.45 “Sámeálbmot beaivi” . Ándde Ommot Sámmol Dage Signe/Signe Susanne Nedrejord sárdida ¶
17.55 Luohtešuoŋat ¶
18.05 Sámediggeáirras Áilen Nigá Máhtte/Mathis N. Eira sárdnu ¶
18.15 John Arvid Johnskareng lávlu ¶
18.30 Loahpaheapmi ¶
20.00 Sámi Grand Prix 2016- oassefinála árbevirolaš juoigan. Konsearta Aili Kathrine Teigmo, Amund Johnskareng ja Bengt Roger Kåven. Servodatvisttis ¶
Guovvamánu 3. beaivvi ¶
18.00 Logaldallan "Lars Stærks samiske sagn og eventyr. Girjerádjosa 3. gearddis. ¶
Guovvamánu 4. beaivvi ¶
20.00 Arvvas konsearta, Ofelaš Arena ¶
Guovvamánu 5. beaivvi ¶
12.00 Muitalusboddu mánáide, Saviogalleriijas, Saviomuseas. ¶
12.00-15.00 Olgodoaimmat mánáide, Grenselandmuseas ¶
18.30 Ruovdavuonnas logaldallá Steinar Wikan Mátta-Várjjaga sámivuođa birrá. Tårnhall ¶
Sámi álbmotbeaivvi, guovvamánu 6. beaivvi ¶
12.00-14.30: Stohkosat mánáide: muitalusboddu girjerádjosis. Olgodoaimmat torgas KOS bokte ja doalut servodatviesus. ¶
13.00-15.00 Biebmovuovdin, biđus. Servodatviesus ¶
15.00 Almmolaš programma Servodatviesus ¶
Sátnejođiheaddji sárdnu, juoiganprošeakta ovddiduvvo, Crescendo, bisma sárdnu, loaddavuovdin ja Gáktiwalk. ¶
Guovvamánu 7. beaivvi ¶
11.00 Bismagalledeami ipmilbálvalus Girkonjárgga girkus. Sámi sisdoallu, bisma Olav Øygard. Girkogáffe. ¶
Sámi álbmotbeaivvi, guovvamánu 6. beaivvi ¶
Davviálbmogiid guovddážis ¶
10.00 Leavgga livjáheapmi ¶
15.00 Gáfedat vuovdigoahtá mállásiid ja juhkamuša ¶
16.00 Čájáhusrahpan: Ovcci sámi áigegova, mielde leaba Jorunn Eikjok ja Ola Røe ¶
17.30 Sámi soga lávlla, sárdni: sámediggeáirras Henrik Olsen ¶
18.00 Dánsunčájálmas: Jorggahallan ¶
Guovvamánu 3. beaivvi ¶
10.00-12.00 Čájáhus mánáidgárdemánáide. Nordlandsmuseet ja Åarielh-saemien Teatere Puka-Puka-Vaajesh-muitalusaiguin. ¶
10.00-14.00 ja 16.00-18.00 Bådåddjo Sijdda v/Ersvika Sámi Siida Ráđđeviesu šiljus. Heargevuodjin, njoarosteapmi, juoigan, duddjon, sámi biepmut vuovdemassii. ¶
09.00-15.00 Čájáhus “Pitesamiske stedsnavn” , Nordlandsmuseas ¶
Guovvamánu 4. beaivvi ¶
10.00-12.00 Čájáhus mánáidgárdemánáide. Nordlandsmuseet ja Åarielh-saemien Teatere Puka-Puka-Vaajesh-muitalusaiguin. ¶
10.00-14.00 ja 16.00-18.00 Bådåddjo Sijdda v/Ersvika Sami Siida Ráđđeviesu šiljus. Heargevuodjin, njoarosteapmi, juoigan, duddjon, sámi biepmut vuovdemassii. ¶
09.00-15.00 Čájáhus: “Pitesamiske stedsnavn” , Nordlandsmuseas ¶
10.00-14.00 Rabas čuojanas-hutkan deaivvadeapmi lávus. Kreativt gjenbrukssenter Sálttus, Nord universitehtas. Ofelaš-filmma čájehit. Professor muitala sámi historjjá birra. ¶
18.00 Bådåddjo Duopmogirkus ipmilbálvalus sáme- ja dárogillii. Bearaškonsearta. ¶
Guovvamánu 5. beaivvi ¶
10.00-12.00 Čájáhus mánáidgárdemánáide. Nordlandsmuseet ja Åarielh-saemien Teatere Puka-Puka-Vaajesh-muitalusaiguin. ¶
10.00-14.00 ja 16.00-18.00 Bådåddjo Sijdda v/Ersvika Sami Siida Ráđđeviesu šiljus. Heargevuodjin, njoarosteapmi, juoigan, duddjon, sámi biepmut vuovdemassii. ¶
09.00-15.00 Čájáhus: “Pitesamiske stedsnavn” , Nordlandsmuseas ¶
Sámi álbmotbeaivvi, guovvamánu 6. beaivvi ¶
10.00-14.00 ja 16.00-18.00 Bådåddjo Sijdda v/Ersvika Sami Siida Ráđđeviesu šiljus. Heargevuodjin, njoarosteapmi, juoigan, duddjon, sámi biepmut vuovdemassii. ¶
14.00-16.00 Biebmu vuovdemassi ráđđeviesus. ¶
16.30 Sátnejođiheaddji Ida Marie Pinnerød sárdnida, bisma Ann-Helen Fjeldstad Jusnes. Mikkel Gaup juoigá. Bystyresalen, Ráđđeviesus ¶
18.00 Dáru/sámi ipmilbálvalus Bådåddjo duopmogirkus. Mállásat maŋŋel girku. ¶
21.00 Konsearta Adlib jazzklubb. Dulkot Nils Aslak Valkeapaa čállosiid. ¶
Guovvamánu 7. beaivvi ¶
11.00 Bådåddjo duopmogirkus fástoláskkášipmilbálvalus. Girkogáffe lávus Ráđđeviesu šiljus. ¶
Guovvamánu 3. ja 4. beaivvi ¶
12.00 Beaivekonsearta IVVÁR joavkkuin. Perspektivet Museum. ¶
12.15-14.00 Logaldallan Nils Asbjørn Eng Stad: «Rettighetskartleggingen i Finnmark – er ordningen egnet til å oppfylle Norges folkerettslige forpliktelser etter ILO konvensjon nr. 169?» . Latnja 4.213, Teorifagaviesus 4. ¶
16.00 Tvibit. Boradeapmi ja filbmačajeheapmi «Arctic Superstar» - dokumentára Slincraze rappara birra. Čuojahit: Ivvár ja Manin Jeanine. ¶
18.00 Muitalusboddu - "Silbamánnu" Perspektivet Museas. ¶
19.00-21.00 Čájáhus "Nok en same" . Nordlysfestivala. Rådstua Teaterhus. ¶
Guovvamánu 5. beaivvi ¶
11.00-13.30 Nils Oskal logaldallá: «Joik som påkallelse: Noen personlige og noen språkfilosofiske betraktninger om joiking» . Gos: Árdna. ¶
12.00 Muitalusboddu. Sissel Horndal muitala "silbamánu" girjjis. Perspektivet Museas. ¶
14:00-16.00 Girjealmmuheapmi: Idioms of Sámi Health and healing. Árdna ¶
13.00-14.00 Logaldallan Anders Larsen birra, Romssa girjerádjosis 2. gearddis. Ivar Bjørklund ja Harald Gaski ¶
21.00 Konsearta Ivvár joavkkuin. Driv ¶
Sámi álbmotbeaivvi, guovvamánu 6. beaivvi ¶
10.00-16.00 Arktalaš dálveriemut. Stortorget. ¶
10.55 NM njoarosteamis, almmolaš rahpan. Storgata. ¶
12.00 Romssa mánáidfilbmajoavku čájeha sámi oanehisfilmmaid. Verdensteateret. ¶
11.00-17.00 Čájáhus Following Arctic Fashion, Polarmuseas ¶
12.00-15.00 Romssa museas čájáhusat: «Samisk duodji fra Kola» ja «Mannen i myra» . ¶
13.00-14.00: Lørdagsuniversitetet: Urfolkspolitikk i nord, grensesprengende eller bremsekloss for lokal utvikling. Studentersamfunnet Driv ¶
Ráđđeviesus ¶
14.00-16.00 Kaféa ja biepmu vuovdin, sosiála hervvoštallan. ¶
16.00-16.10 Rahpan ja Sámi soga lávlla (Blandakoret Nordaførr) ¶
16.10-16.20 Sárdni sátnejođiheaddji bokte ¶
16.20-16.30 Juoigan, Berit Alette Mienna ¶
16.30-16.40 Sárdni sámediggeráđi Silje Karine Muotka bokte ¶
16.40-16.50 Kulturskuvlla sámi oahppit - Herborg Rundberg jođiha ¶
16.50-17.00 Lávlun ja juoigan: Báhpajávrri skuvlla sámi luohkká ¶
17.00-17.40 Guoimmuheapmi: IVVÁR ¶
17.50 Loahpaheapmi ¶
18.00 Uvssat giddanit ¶
17.30 Ipmilbálvalus Romssa duopmogirkus. Duopmoproavás Herborg Finnset, duopmokantor Hijoo Moon, Kristin Mellem čuojaha fidjoliin. ¶
18.00 Dokumentára "Arctic Superstar" čájehuvvo. Verdensteateret Kinos ¶
16.00- 1800 Kafeačoahkkin Sámi ofelaččaiguin. Cafe Sånn. ¶
22.00 Mari Boine konsearta. Clarion Hotel The Edge. ¶
00.00 Konsearta Sámi álbmotidja Ágy. Prelaten Kro og Scene ¶
Guovvamánu 9. beaivvi ¶
1400-1600 Sámi kafea. Skirri - Kystens Mathus ¶
Guovvamánu 1.-5. beaivvi ¶
Filbma «Joikefeber» johttá skuvllaid mielde, Hárstták guovllus. Skuvlakonsearttat maiddái Ulla Pirttijärviin ja Harald Skullerudain. Juoigan-bargobadji sámi ohppiide. Muđui lea girje- ja kultuvrabusse dán áigodagas Hársttakas. ¶
Guovvamánu 3. beaivvi ¶
Kulturhuset, Lillesalen ¶
19.00 Sámi eahket ¶
Guovvamánu 6. beaivvi ¶
Trondenes historjjalaš guovddaš/Trondenes historiske senter ¶
12.00 Rabas káfea ¶
14.00 Almmolaš ráhpan; sárdni, biepmu vuovdin, dáiddalaš ovdanbuktin, stoahkan ja doaimmat mánáide. ¶
16.00 Konsearta: Ulla Pirttijärvi ja Harald Skullerud ¶
Guovvamáno 4. biejve ¶
Árran julevsáme guovdásj ¶
10.00-11.00 Subtsastimbåddå Julevsáme girjjebussan. ¶
11.00 Árran mánájgárdde gåhttju duodjuhimijda ja lájbev aktan márfijn guossot ¶
10.00-11.30 Duodjuhibme skåvllåoahppijda ¶
11.30-12.15 Oanegis seminárra Rakel-Iren Lillehaug Pedersen: Sámegielav ja dábijt ruopptot válldet Erlend Elias Bragstad: åvddånbuktá «Liehket muhtták buorak» ¶
12.30 Vuosádus Queering Sápmi rahpam Erlend Elias Bragstad baktu. Káffa, bruvssa ja gáhko vuobdeduvvá ¶
09.20-10.20 Hamsunguovdásj - kulturhuodnahin Oanegis seminárra: «Liehket muhtták buorak» - Liehket ålggolij ja nuorra. ¶
08.00-15.30 Divtasvuona suohkan - rádevieson. Duoje vuobddemvuosádus aktisattjat Divtasvuona Asvojn ¶
Guovvamáno 5. biejve ¶
12.00-14.00 Divtasvuona Asvo. Oanegis seminárra sáme bájkkenamáj birra Divtasvuona alusjbielen. ¶
08.00-15.30 Divtasvuona suohkan - rádevieson. Duoje vuobddemvuosádus aktisattjat Divtasvuona Asvojn ¶
19.00 Girkkogábmá - Ájluovtan Subtsastallamiehket Terje Nessajn, káffa ja gáhko oasen ¶
Sámi álmmukbiejve, guovvamán0 6. biejve ¶
10.00-11.30 Divtasvuona suohkan - Prestegårdstunet skihppijsijdan, Ájluovta saljon ja Rabás hukso Stuorgietten Ulmutja suohkanis guossidi institusjåvnåjt vuorbbesávadusáj ja gáhkujn ¶
13.00 Árran julevsáme guovdásj. Sissel Hornal låhkå ietjas ådåsamos girjes Silbbamánno ¶
13.30 Árran julevsáme guovdásj. Biejve hålla Terje Ness baktu Bidos, kaffa ja gáhko vuobdeduvvi ¶
18.00 Ájluovta/Ájlátte girkko. Mæsso Ájluovta/Ájlátte girkkon, tiebmá: Árran. Girkkokáffa Árranin ¶
18.55 Divtasvuona Asvo. Dållåruson Asvo-kájas ¶
Sámi álbmotbeaivvi, guovvamánu 6. beaivvi ¶
Gamtofta ¶
11.40 Bures boahtin v/Arvid Skjellhaug. Lávlun ¶
11.45 Satnejođiheaddji sárdnu ¶
12.00 Sámi/dáru ipmilbálvalus. Girkogáffe ¶
13.00 Bearašboddu: muitalusat jna. ¶
Biđus, gáhkut. ¶
Guovvamánu 6. ¶
13:00 – Röörovse kapeallas, ipmilbálvalus – Sámi soga lávlla Harald Hauge bokte. ¶
14:00 – Rørosmuseet ¶
16:00 – Solheim penšunáhta: Bohccobiergomállásat. Hattit: 195 kr. ollesolbmuide, ja mánáide 100 kr. ¶
Sámi álbmotbeaivvi, guovvamánu 6. beaivvi ¶
11.00 Saemiej laavlome. Mijjieh tjåanghkenibie saevegen lïhke Åarjel-saemiej internaaten ålkolen. Saemien Sijte prïhtjegem jïh gaahkoeh gåassohte ts. 11.00-14.00. 12.00 Saemien Sijtesne: ¶
12.30 Heamturebodte Åarjel-saemiej internaatesne ¶
Saemienlaaketje beapmoe, Kafé Midtpunktet ts.16.00 raajan. Namhtah prïhtjege jïh gaahkoeh ts. 14.00-16.00. ¶
Guovvamánu 5. beaivvi ¶
13.00 Čájáhus Norgga Álbmotmuseas, "en sølvring med hjerteheng fra Sapmi" ¶
20.00 Idja - Sámi club night: Ailu Valle joavkkuin. Riksscenen. ¶
Sámi álbmotbeaivvi, guovvamánu 6. beaivvi ¶
10.00-13.00 Iđitborramuš Oslo Ráđđeviesus. Marja Helena Fjellheim Mortensson (juoigá) Simon Marainen (juoigá) ¶
12:00 - 15:00: Geitmyra borramušguovddáš bovde mánáid álbmotbeaivveávvudeapmái, ovttasbargguin Riikkaidgaskasaš Boazodoalloguovddážiin. Sámi biepmut ja herskkot fállojuvvojit, ja dás sáhttá oahppat mo rihtte bohcco, ja mo olles bohcco sáhttá ávkkástit borramuššan. Nuvttá buohkaide. ¶
Tii. 13:00 galledeaba maiddái gieldda- ja ođasmahttinministtar, Jan Tore Sanner, ja sámediggeráđđi Ann-Mari Thomassen. ¶
14.30-16.30 Konsearta, Elin Kåven. Mathallen, Vulkan ¶
14.00-18.00 Guossohit gaskabeivviid, Sámi viesus. ¶
15.00-17.00 Čállinkursa, Duolva Duottar joavkku Fred-Renè Buljo oahpaha. Intimscenen ¶
15.30-16.30 Mánáide doaimmat, olgun ja klubbscenen (Riksscenen) ¶
15.00 Teáhterčájáhus Ronja Røverdatter - Riksscenen ¶
17.00-18.30 Filbmačájeheapmi - Frost. Olggobeal Rikscenena ¶
18.30 Lávv/Lør. 6.2. Oslo álgočájálmas/urpremiére/verdenspremiere. «Vidas Extremas» Det Norske Teatret (Scene 3). ¶
20.00-21.45 Ávvukonsearta, Hovedscenen (Riksscene). Sámediggepresideanta sávvá buresboahtima. Niko Valkeapææ, Karen Anne Buljo, Marja Helena Fjellheim, Simon Marainen, Georg Buljo, Tom Rudi Torjussen, Helge Harstad, Per Willy Aaserud ¶
22.00 Alit áigi, idjakafea Sámi viesus. DJ Irjan Balto. ¶
Guovvamánu 7. beaivvi ¶
11.00 Sámi-dáru ipmilbálvalus, Akershus slottskirke. Gásta ja eahkedismállásat ¶
11.30-15.00 Sámi mánáidbeaivi. Doalut olles bearrašii. Ivdnet sámeleavgga, oahpa njoarostit, dállastit. Čájáhusat, muitalusboddu. Historisk museum. ¶
13.00-14.00 Konsearta LilleRiksen (Riksscenen). Karen Anne Buljo, Georg Buljo ¶
16:00 «Vidas Extremas» Det Norske Teatret (Scene 3). ¶
Guovvamánu 6. b. ¶
18.00 Bures boahtin Sámi álbmotbeaivái. ¶
18.10 Rahpansárdni sátnejođiheaddji Nina Sandberg bokte. ¶
18.15 Eirik Myrhaug dearpá meavrresgári. ¶
18.20 Per Inge Østmoen logaldallá "Sámi identitehtadovdu ođđaáigásaš servodagas" . ¶
18.40 Torgeir Vassvik-konsearta, oktan eará musihkkáriiguin. ¶
19.30 Trommačuojahanjorbodat Nuoraidárenas. ¶
19.30 «Familiebildet» -nammasaš dokumentárafilbma maid Yvonne Thommasen lea ráhkadan, čájehuvvo Auditorias. ¶
Sámi álbmotbeaivvi, guovvamánu 6. beaivvi ¶
12.00 Deaivvadit Aarporte guovddažis. ¶
13.00-15.30 Ávvudoalut Aarporte sámeskuvllas. Čájehit skuvlavistti, mánáid čájáhusat, stohkosat, biebmoguossoheapmi, gáhkut. ¶
Sámi álbmotbeaivvi, guovvamánu 6. beaivvi ¶
13.00 Sámi ipmilbálvalus kapeallas duopmogirkus. ¶
15.30 Gaskabeaivvit, biđus, Røde Kors viesus, Vetrildsallmenningen 9. ¶
18.00 Guoimmuheapmi, Litteraturhuset. Poesiijakonsearta ja bálkkašupmi. ¶
Boazodoallit sihke Norgga, Ruoŧa ja Suoma bealde gillájit garra rasismma go ollugat eai ádde dán ealáhusa. ¶
Čálus ođasmahtto ja viiddiduvvo ¶
– Ollugat olggobeale badjedilli eai ádde boazudoaluealáhusa, mo dat doaibmá ja bohcco luonddu. Danne gillájit boazodoallit dávjá bádjelgeahččama, fasttes cielaheami ja garra áitagiid dihte. ¶
Nu lohká Norgga Boazosápmelaččaid Riikkasearvvi seniorráđđeáddi, Randi A. Skum NRK Sápmái. Gieskat son háleštii nuorra boazodoalliin, geas ledje erenoamáš váivves vásáhusat. ¶
– Son muitalii ahte soapmásat njálmmuštit suinna, ja son lea máŋgii gohčoduvvon duolva badjeolmmožin (skitten fjellfinn) almmolaš báikkiin, čilge Skum. ¶
Randi A. Skum deaivvai mannan vahkus nuorra almmáiolbmo geas leat bohccot Ruobbá sullos Gálsa gielddas Romssa filkkas. ¶
Dát almmái muitalii mo son dávjá cielahuvvo almmolaš báikkiin ja earret eará gohčoduvvo duolvá sápmelažžan dahje «fjellfinnan» . Son lea maid vásihan áitagiid. ¶
Olbmot bahádaddet suinna go oaivvildit boazodoalliin ii leat miige dahkamušaid priváhta opmodagaid alde. ¶
– Son muitalii mo lea boazodoaluin bargat, ja mo son dávjá huhccaluvvo eret gos dal de ihkenassii livččii. Soapmásat leat suhttan go bohccot bohtet priváhta eatnamiidda ja sin mielas bohccuin ii leat doppe miige dahkamušaid, čilge Skum. ¶
Dákkár sullasaš áššiid vásihit goasii juohke sajis Norggas gos lea sámi boazodoallu. Sáltu Nordlánddas lea okta dákkár riiduguovlu (dárogielčálus). ¶
Sosiála mediain geavahuvvojit erenoamáš garra sánit. Facebookas gohčoduvvojedje Sálttu boazodoallit gieskat biru lappalažžan (lappjævel), ja olbmot ávžžuhit earáid báhčit bohccuid mat bohtet priváhta eatnamiidda. ¶
– Ii dárbbaš leat nu ahte eananoamasteaddjit dahket dán go leat bahánihkkánat, muhto go leat boastut ádden mo boazodoallu doaimmahuvvo ja makkár vuoigatvuođat ealáhusas leat, lohká Skum. ¶
Gálsa sátnejođiheaddji, Mona Pedersen, ii loga dovdat riidduid mas dás lea sáhka. Su mielas almmatge ii oru Randi A. Skum rivttes vuogi mielde dán ášši ovddidan. Pedersen logai dán birra vuosttaš geardde Randi A. Skum bloggas. ¶
– Dát leat munnje ođđa dieđut. In munge diehtán dás maidige ovdalgo lohken dán birra bloggas. Dál leat hirbmat ollugat juohkán ášši Facebookas ja mu mielas lea unohas go ná šaddá. ¶
Sátnejođiheaddji mielas lea unohasat ná gilvit riidduid. ¶
– Dát oainnat bohciidahttá mearihis garra digáštallama. Ruobbá suolu ii leat nu stuoris ja doppe lea dušše okta boazodoalli ja dál dihtet buohkat gii son lea. Dákkár bloggačállosat dušše dahket riidduid, eaige čoavdde daid, váruha sátnejođiheaddji Mona Pedersen. ¶
Dasa ii leat Skum ovttaoaivilis. Su mielas lea sihke mávssolaš ja dárbbašlaš čalmmustahttit dan fasttes badjelgeahččama, cielaheami ja áitima maid boazodoallit miehtá riikka vásihit. ¶
– Dákkár dáhpáhusat dađibahábut eai dáhpáhuva hárve, baicce menddo dávjá. Mu mielas lea dehálaš dákkár áššiin muitalit vai eastadivččii eambbo dáhpáhusaid, lohká Randi A. Skum. ¶
Okta dain eanemus lohkkojuvvon ártihkaliin diibmá Ruoŧa Dagens Nyhter áviissas lea «Varför hatar folk renarna så mycket? dahje sámegillii «Manne olbmot nu sakka vašuhit bohccuid?» . Dán artihkalis čállá boazodoalli Jakob Nygård ahte sisabahkkemat, geaidno- ja togajohtolagat leat hehttehussan boazodollui, ja olbmot geat vašuhit bohccuid vurjet su nu sakka ahte ii bállen oađđit. ¶
Vealaheapmi ja eahpeáššálaš láhtten sámiid vuostá lea Suoma bealde maid áibbas oahpis interneahta ságastallanforumin ja áviissaid lohkkiidčállosiin. Dan leat sápmelaččat vásihan dávjá. ¶
Skohtervuoddjit sáhttet boahtte áiggis gártat máksit divada Deanu gildii go vudjet skohteriiguin gielddas. Ná gielda áiggošii skáhppot oktiibuot 500.000 kruvnnu skohtergeavaheddjiin. ¶
Gielddastivrra eanetlohku, namma lassii Bargiidbellodat, Sosialisttalaš Gurutbellodat, Árja, Sámeálbmot Bellodat ja iešoaivválaš lahttu Einar Johansen, dat lea ikte bivdán Meahcástan- ja ealáhuslávdegotti árvvoštallat skohterdivatortnega. ¶
– Juohke skohtergeavaheaddji gártá de máksit sullii 300 ruvnnu jahkásaččat, čilge Sámeálbmot Bellodaga (SáB) gielddastivrraáirras Odd Erik Solbakk. ¶
Son dat jođiha lávdegotti mii lea ožžon barggu árvalit njuolggadusaid mot ollašuhttit áigumuša. Dan oktavuođas galget maid árvvoštallat vejolašvuođa earuhit mávssu gielddaássiid ja olggobeale ássiid gaskka, nie mot Suomas doaibmá. ¶
– Dat soaitá šaddat stuorra hástalussan. Bealistan háliidivččen váldit unnit mávssu gieldda ássiin go earáin. Ohcejoga gielddas leat dušše olggobeale olbmot geat fertejit máksit geavaheaddjimávssu, Solbakk vástida. ¶
Lassiruđain áiggošedje gokčat goluid mat gielddas leat sierravuodjenohcamušaide, máđijaid dihkkádemiide ja divodemiide. ¶
Dássážii gielda ii leat leamaš vuos makkárge oktavuođas geavaheaddjin ášši hárrái. ¶
Solbakk muitala lávdegotti álggahit barggu ođđajagemánus, ja doaivu ođđa njuolggadusaid gárvánit čakčii. ¶
– Nu ahte dán dálvi gal ain šaddá nuvttá skohtervuoddjin, Solbakk vástida. ¶
Árjja gielddastivrraáirrasa Hartvik Hansena mielas lea vearrivuohta go earenoamážit olgoriikalaččat besset nuvttá vuodjit máđijaid ráigge. ¶
– Danin fertet gávnnahit ahte lea go EU njuolggadusaid vuođul vejolaš earuhit mávssu gielddaássiid ja olggobealeássiid gaskka. Olgoriikkalaččat galggašedje máksit buot eanemusat, bealistan árvalan 1.500-2.000 kruvnnu jahkásaččat, Hansen árvala. ¶
– Doaivvut go ahte dii lehpet láidesteaddjin eará gielddaide maid dán hárrái? ¶
– Dan in dieđe. Muhto Norggas lea juo okta gielda, Hemnes gielda, geavahan vejolašvuođa ráhkadit sierra njuolggadusaid, Hansen vástida. ¶
Ođđa mohtorjohtolatláhka addá gielddaide eambbo iešmearridanválddi. Dan oktavuođas gielddat leat ođasmahttigoahtán skohtermáđijaid. ¶
– Dat lea gártan stuorra ruđalaš noađđin gielddaide, oaivvilda Deanu sátnejođiheaddj Frank Martin Ingilæ. ¶
Čáhcesuolu lea ovdamearkka dihtii dássážii geavahan bealle miljovnna kruvdnui ođasmahttinbargguide. ¶
– Nu ahte reviderenbargu ii leat nu álki go stuorradiggepolitihkkárat leat vikkahan, muhto lea hui byrokráhtalaš bargu, Ingilæ vástida. ¶
Dán duođaštit ekspearttat Amerihkás ja Lulli-Koreas. Rakeahta girddii sullii 500 kilomehter ovdal go bávkalii merrii gaskal Davvi-Korea ja Japana. Dán dieđiha ođasdoaimmahus NTB. Loga eambo ášši birra dárogillii dás . ¶
Suorttá nieida, Ingrid Skjoldvær, Viestarállasis eret válljejuvvui sotnabeaivve Luonddu ja Nuoraid logát riikkačoahkkimis Fredrikstádas, searvvi ođđa jođiheaddjin. ¶
Romsalaš Magnus Storvoll Strømseth válljejuvvui nubbi sadjásaš jođiheaddjin, ja Gaute Eiterjord Stavangeris eret vuosttaš nubbejođiheaddjin. ¶
Organisašuvnna jođihangoddi lohpida garrasit vuostálastit ruvkebázahusaid luoitima Norgga vuonaide. ¶
– Lea njulgestaga heahpat ahte iežamet vuonaide deavdit geđggiid ja mirkkobázahusaid. Vuonat han leat áibbas earenoamážat biebmobuvttadeami oktavuođas. Go eiseválddit dál leat miehtan ruvkefitnodagaid áigumušaide ruvkebázahusaid luoitit Norgga vuonaide, de dat rihkku buot biirasfágalaš rávvagiid, dadjá Luonddu ja Nuoraid ođđa jođiheaddji, Ingrid Skjoldvær. ¶
Ii ge son loga ballat garra ja vel lobihis ákšuvnnaid billistit organisašuvnna beaggima. ¶
– Ii leat áhpu dušše jitnosit čuorvut ahte áigut duođas vuostálastit ruvkeásahemiid ja vuonaid nuoskkidemiid ruvkebázahusaiguin, dál lea áigi plánaid duohtandahkat, dadjá Skjoldvær. ¶
Davvi-norgga buohcciviesuapotehkat mielas ii leat buorre go olu buohcceolbmuide lea šaddan mealgat divrasat oastit dárbbašlaš dehálaš dálkasiid. Ovdal leat buohcceolbmot ožžon máksojuvvot beali dálkkassáddengoluin, muhto ortnet nogai ođđajagimánu 1. Beaivve, olus moitet dán mearrádusa, nu lohká apotehkár Camilla Bjørnstad. Dálkkasdoaimmahagas lohket geahččalit dál gávdnat čovdosa dasa. ¶
Sámedikki stuorámus politihkalaš vašálaš deaivvadii ikte Sámedikki presideanttain. ¶
Ovddádusbellodat deaivvadii ikte Sámedikki presideanttain Egil Olliin. Sáhttá go govvet dán deaivvadeami eambbo dego rávvejažžan, jus Ovddádusbellodat livččii stivren Norgga? ¶
GULDAL: Ovddádusbellodat ja Sámediggi ¶
Sampmi ¶
YLVA joavku almmuha sin vuosttaš skearru. ¶
Mannán bearjadaga almmuhii YLVA nammasaš joavku iežaset vuosttaš skearru «YLVA» . Sii čilgejit musihka leat elektrovnnalaš, mas luohti ja jazz trompehta leat elemeantan. ¶
Joavkkus čuojahit Stefan Kvarnström, Antero Priha, Asko Keränen ja Niillas Holmberg. ¶
YLVA erenomášvuohta lea ahte sii eai goassege deaivvat bargat, eará go konsearttas. ¶
Niillas Holmberg čilge NRK:i ahte dá lea sin bargovuohki. ¶
– Dat lei nu ahte mun in deaivan Stefan Kvarnström, gii buvttada lávlagiid, ovdal go lávlagat ledje buori muddui gárvánan. ¶
Holmberg muitala maiddái ahte YLVA joavku jurddaha olu dan birra movt sii leat lávddi alde. ¶
– Mii smiehttat makkár gárvvuid mii coggat ja makkár olgguldasgovva mii addit álbmogii. ¶
Muhtumat soitet muitit go YLVA juogadii lávddi Suohpanterror-joavkkuin Márkomeannus diibmá. ¶
Doppe lei sin cealkámuš: «Dathan gohčoduvvo turistaáigin. Manne mii eat oččoše bivdit daid?» . Dán bihtás sii earret eará čuohpadedje gahpira. ¶
– Mii čájeheimmet ahte goanstta sámi gahpirat ii leat dohkálaš ášši, čilge Holmberg. ¶
Skearrus leat gávcci lávlaga, bealli dáin leat guhkibuš lávlagat. «Amsterdam» , «Grande» , «Bu Tofipijo» ja «Lipn» leat guhkit go 6 minuhta. ¶
Muđui leat skearru guokte oaneheamos lávlaga, «Weeo» ja «Roryda» , maiddái joavkku guokte vuosttaš singela. ¶
«Roryda» lávlagii searvá Ailu Valle ráppain. ¶
– Ailu lea čállán hirbmat fiinna sániid iežas ráppii, ja lávlla lea hirbmat buorre ovdamearka mo dán áiggi lea vejolaš buvttadit ráppá vokálaid, muitala Niillas Holmberg. ¶
Holmberga konsearta vásáhusaid vuođul lea «Roryda» dat lávlla mii oažžu olbmuid lihkadit. ¶
– Die lea dakkár lávlla mii bidjá álbmoga johtui ja julggiid lihkadit, loahpaha Holmberg. ¶
Dál sáhttet Deanu čázádaga loahpalaš šiehtadallamat mearriduvvot. Sihke Norgga stuorradiggelávdegoddi ja Suoma vuođđolágalávdegoddi leat geahčadeamen ahte sáhttá go ovdanbuktit šiehtadusa Stuorradiggái ja Riikabeaivái. Norgga dálkkádat- ja birasministar, Vidar Helgesen doaivu šiehtadusa dohkkehuvvot. ¶
Deanu gielda meannuda sierravuodjenlobiid áibbas endorii, čájeha gieldda dárkkistanrapporta. ¶
GULDAL: Deatnu cuiggoduvvo ¶
Deanu gieldda sierravuodjinlobiid politihkken ja áššemeannudeapmi cuiggoduvvo dál gárrasit dárkkistanrapporttas, maid gielda ieš lea diŋgon. Earret eará meannudit sullasaš ohcamušaid iešguđetgeláhkai dan mielde gii deaivá leat áššemeannudeaddjin. ¶
Deanu gielda lea okta gielddain main sierravuodjinlobiid addin lea cuiggoduvvon. Gielddastivra dáhtui danin dárkkistanlávdegotti guorahallat sierravuodjinlobi juohkima Deanus. Ja rapporttas celko čielgasit ahte Deanu gieldda sierravuodjinlobiaddin ii leat lága mielde, ja ahte disp:alávdegottis ii ráddje vuodjinlobiid nu movt galggašii. ¶
140 ohcama vissis áigodagas leat geahčaduvvon. Dain ožžo 133:s sierravuodjinlobi. Erenoamažit sii geat ohce bievlavuodjinlobi, oažžo dadjat juo buohkat, 89s ohce ja 88s ožžo. Dát vuodjinlobit lea addon váikko daddjo čielgasit meahcástanlágas ahte galgá leat hui várrogas addit bievlavuodjinlobi. ¶
Muhto ii leat dušše dispalávdegoddi mii cuiggoduvvo. Rapporta cealká maiddái ahte muhtumin orru leat deháleappo gii lea áššemeannudeaddji, go ahte makkar áššis lea sáhka. Áššemeannudeaddjit leat seammálagan áššiid meannudan iešguđetge láhkai, ja daddjo ahte ferte váruhit ahte gielda čuovvu dábálaš áššemeannudannjuolggadusaid. ¶
Deanu ráđđealmmái Jørn Aslaksen lohká sivva guđetge áššemeannudemiide lea go sii leat čavgen dispajuohkima dađistaga go leat cuiggoduvvon filkkamánnii. ¶
Muhto váikko áššemeannudeaddjit leatge válbmen ášši disp:a lávdegoddái, de lea lávdegoddi dávjá hilgon ášši. 43 háve lea lávdegoddi hilgon áššemeannudeaddji evtttohusa. ¶
Rapporta čájeha maid ahte lea okta ágga maid lea gánnáhan geavahit Deanus jus áigu sierravuodjinlobi, ja dat lea ahte áigu juoŋastit. Buot earret okta ohcan lea addon. ¶
Deanu dispalávdegotti Inge Kristian Nilsen ii ástta adit jearahallama Sámi Radioi, muhto lohká kommentáras sii gal lávdegotti bealis čuvvot meahcástanlága, ja eai loga veadjit maidege dasa go hálddahus moive ohcamiidguin. ¶
Dárkkistanlávdegotti rapporta galgá ihttin Deanu gielddastivrra ovdii. ¶
– Ruvkefitnodagat galggašedje sihkkarastit ahte rogganguovllus lea eallinvejolašvuođat maiddái maŋŋá go ruvkedoaimmat heaittihuvvojit, oaivvilda Deanu sátnejođiheaddji Frank Martin Ingilæ. ¶
Danin oaivvilda ahte ruvkefitnodagat berrešedje máksit sierra diva sierra fondii mainna sáhttit nuppástuhttit ja ovdánahttit rogganguovllu servvodaga dan beaivve go ruvkedoaimmat heaittihuvvojit. ¶
Deanu sátnejođiheaddji Frank Martin Ingilæ mielas ruvkefitnodagat dál menddo álkit besset jurddašit dušše iežaset tietnasa birra go rogget minerálaid Sámis ja eará guovlluin. ¶
Dan oktavuođas sus earenoamážit leat jurdagis Elkem Tana ruvkefitnodat Juovlavuonas maid kiinnálaččat oamastit, ja mii lea okta dain máilbmi stuorámus kvartsihtta-bolttohagain. ¶
Ruvkefitnodat mii 40 jagi lea roggan kvartsihta Juovlavuonas, áiggošii viiddidit rogganguovllu gávcci geardde stuorábun. Plána- ja huksenlága vuođul galgá viiddidanplána dohkkehuvvot gielddastivrras. ¶
Sátnejođiheaddji lea mielas viiddideapmái, ja eaktuda ahte dat ii goarit guovllu boazodoalu. ¶
Dasa lassin Elkem su mielas galggašii rádjat ruđaid sierra fondii. ¶
– Dainna galgá sáhttit nuppástuhttit ja ovdánahttit Juovlavuona servvodaga dan beaivvi go ruvkedoaimmat doppe loahpahuvvojit, sátnejođiheaddji Frank Martin Ingilæ čilge. ¶
Elkem Tana beaivválaš jođiheaddji Rune Martinussen ii loga árvalusa leat áibbas amas sutnje. ¶
– Sátnejođiheaddji lea maid ovdal geažuhan dákkár árvalusa. Dattege ii leat goassige gal almmolaččat ságastallan ášši birra minguin. Dieđusge váldit su bures vuostá jus háliida dákkár ságastallama, Martinussen vástida. ¶
Dattege ii jáhke leat vuogas jus Elkem geatnegahttojuvvo máksit servodatovdánahttindiva. ¶
– Jus dat ásahuvvo, de dat boahtá lassin eará divvagiidda maid juo máksit, ovdamearkka dihtii opmodatdiva maid máksit Finnmárkkuopmodahkii ja diva mii galgá geavahuvvot luonddučorgemiidda, Martinussen čilge. ¶
Su mielas ii obanassii ge leat dárbu sierra servvodatovdánahttindivvagii. ¶
– Ii han mis leat makkárge plána heaittihit doaimma Juovlavuonas, muhto viiddidit. Jus gártet máksit sierra diva, de doaibma ii leat šat seamma gánnáhahtti go dál, son ballá. ¶
Deanučázádaga guolástanhálddahus lei bovdejuvvon searvat Deanučázádaga bivdonjuolggadusaid hábmenbargui, muhto leat dql čálalaččat dieđihan Dálkkádat- ja birasministtar Vidar Helgesen:ii ahte eai searvva njuolggadusaid hábmenbargui. ¶
Deanučázádaga guolástanhálddahus lea čálalaččat dieđihan Dálkkádat- ja birasministtar Vidar Helgesen:ii ahte sii eai searvva njuolggadusaid hábmenbargui. ¶
– Mii eat sáhte searvat bargui hábmemis njuolggadusaid dakkár šiehtadusa vuođul man mii eai doarjjo, ja go vel diehtit ahte báikkálaččat lea stuorra vuosteháhku soahpamuššii. Dan dadjá Deanučázádaga guolástanhálddahusa jođiheaddji, Steinar Pedersen . ¶
Finnmárkku fylkkadikki ovttajienalaš cealkámušas, mii dál hui gieskat lea mearriduvvon, daddjo ahte Finnmárkku fylka lea hirpmahuvvan ja beahtahallan go Norgga ráđđehus juo lea vuolláičállán Deanusoahpamuša Suomain. Lei Finnmárkku Gurutbellodaga fylkadiggeáirras, Trine Noodt, guhte oaččui ovttajienalaš fylkadikki doarjut cealkámuša. Dán čállá áviisa Ságat. ¶
Deanučázádaga guolástanhálddahus čállá reivves ahte sii eai sáhte searvat dán abrgui, ja čujuhit dasa ahte šattašii hui imáš jus sii álggos vuostálastet soahpamuša, nu movt eará ge leat dahkan, ja nuppe dáfus servet hábmemis njuolggadusaid soahpamuša hárrái man sii eai doarjjo, dadjá Steinar Pedersen. ¶
Ovdalaččas leat maiddái Finnmárkku stuorradiggeáirasat, Frank bakke Jensen (Olgeš), Helga Pedersen ja Kåre Simensen (Bargiidbellodat), Jan Henrik Fredriksen (Ovddádusbellodat) ja Kirsti Bergstø (Sosialisttalaš Gurutbellodat) čállán reivve Dálkkádat- ja birasministara Vidar Helgesenii, mas bivde šiehtadusa hilgojuvvot. Seamma lea Finnmárkku fylkadiggi ja Sámediggi cealkán. ¶
Ovddádusbellodaga, Jan Henrik Fredriksen dadjá ahte sin doaivva lea ahte Stuorradiggi beassát meannudit Deanusoahpamuša ovdal juovllaid. ¶
Sihkarvuhtii lea dehálaš ahte Álttá suohkan sirdá skohtermáđiijaid, mat mannet dakkár báikkiid gos lea stuorra uđasvárra, nu oaivvilda norgga muohtaskohtersearvvi Karl Ivar Kristensen. Suohkan áigu guorahallamiid dieđuid vuođul sirdit máđiijaid mat mannet uđasbáikkiid bokte ja Kristensen mielas galggašii suohkan dál ságastallat eananeaiggádiiguin gávdnat buriid čovdosiid: ¶
Dál lea Finnmárkku beanavuodjengilvu ollen Kárášjoga dárkkistan saddjái. Doppe leat sii geatnegahtton vuordit logi diimmu ovdal besset fas vuoddját. ¶
1 ¶
2 ¶
3 ¶
4 ¶
5 ¶
6 ¶
7 ¶
8 ¶
9 ¶
10 ¶
11 ¶
12 ¶
13 ¶
14 ¶
15 ¶
16 ¶
17 ¶
18 ¶
19 ¶
20 ¶
21 ¶
22 ¶
Sii geat váldet beatnagiid ja vuddjiid vuosttá, leat eaktodáhtolaš bárgit. ¶
Sin jođiheaddji Johanne Hovestein lea duhtavaš go lea mannan bures dán rádjai. ¶
Hovestein muitala ahte lea goalmmát jáhkki go son jođiha kárášjoga dárkkistansaji, ja dat leat dieđusge alot muhtin hástalusat lágideamis. Dasa lassin leat sis leat 80 eaktodáhtolaš bargi, geat leat bargan buori barggu. ¶
Beanavuodjengilvu lea šaddan stuora dahpahus Finnmárkkus, ja maiddai Kárášjoga Bádjemánáid beaiveruoktu lei vuolgan navddašit gilvvuid. ¶
Guldal ášši: ¶
– Ii goassege ovdal leat leamašan nu dehálaš doalahit gulahallama Ruoššain go dál, váikko norgga politihkkarat eai oaččo visuma Ruššii, nu dadjá Bargiidbellodaga stuoradiggeáirras, Martin Henriksen. Son oaivvilda ahte álbmotlaš ovttasbargu gaskal Ruošša ja Norgga, sáhttá veahkehit čoavdit dan dilálašvuođa mii dál lea gaskal Ruošša ja eará riikkaid. ¶
– Dieđus ge lea stuorra gudni go beasan lágidit sierra konseartta máilmmi deháleamos árbevirolaš musihkkameassus, lohká sámi artista Torgeir Vassvik. ¶
Lávvardaga galgá Torgeir Vassvik doallat diibmosaš konseartta WOMEX 2016  riikkaidgaskasaš festiválas Santiago de la Compostela nammasaš gávpogis Spánias. ¶
– Illudan hui, hui sakka, lohká Vassvik. ¶
Festiválii leat bovdejuvvon nuppelot sámi artistta ja komponistta  . ¶
Muhto dušše Torgeir Vassvik galgá WOMEX festivála lávddi ala, mii rehkenastojuvvo leat máilmmi deháleamos máilmmimusihkkameassu. ¶
Vassvikas guhte lea eret Gáŋgaviikkas Nuorta-Finnmárkkus, lea earenoamáš vuohki mo láhttet lávddis. Kievrras ovdanbuktinvugiin son lodnulastá luđiid, rumbbuid, sibirialaš čottalávluma ja luonddu jienaid. ¶
Nuppelot sámi artista ja komponistta leat miehtá dán vahku festiválabáikkis márkanfievrrideamen sámi musihka ja luđiid. ¶
Festiválas sii doivot čatnat oktavuođa eará álgoálbmogiin. Ulbmil lea boktit eambbo beroštumi sámi musihkkii ja luđiide nu ahte dat gullošgoahtá miehtá máilbme. ¶
Sámi Komponisttaid Searvvi jođiheaddji Elin Kåven lea hui rámis dainna go Torgeir Vassvik beassá lágidit sierra konseartta daid doaluin. ¶
– Jahkásaččat leat máŋga čuođi artistta geat ohcet festivála lávddiide, nu ahte lea váttis beassat dan čalmmi čađa, čilge Elin Kåven. ¶
Lea sierra jury mii vállje artisttaid dáid konsearttaide, ja Torgeir Vassvik lea vuosttaš sámi musihkkár guhte goassige lea válljejuvvon. ¶
– Danin dát dieđusge lea stuorra dáhpáhus, maiddái sámi musihkkii, lohká Kåven. ¶
Logenáre olbmo vigge luđiin baldalit ruvkedoaimmaid ásaheamis Kárášjohkii. Gieldda sátnejođiheaddji Kjell Sæther gal lohká saji ruvkedoibmii maid. ¶
Boazodoalli Biret Márgget Somby gal ballá stuimmiid čuožžilit jus fal ruvkefitnodagat beasašedje ohcagoahtit minerálaid Kárášjogas. ¶
- Mii han dárbbašat dálveguohton eatnamiid, ja eai livčče gal jullon eai muhtemiidda ge maid dál báibmet. ¶
Dán gal geahččalit boazoealáhusa olbmot gaccaid bániid hehttet, lohká Somby. ¶
GULDAL: Demonstrašuvdna ruvkečoahkkimis ¶
- Dás han lea min sámiid eatnamiid birra sáhka ja mii eat dohkket sisabahkkemiid. ¶
Dat han áitet daid roggagoahtit ja danin mii leat dás ahte čájehit vuostehagu, lohká demonstrašuvnna oassálasti Máret Sára gii maid ovddasta Kárášjoga johttisámelistta. ¶
Kárášjoga gieldda sátnejođiheaddji Kjell Sæther dat lei bovden ¶
álbmotčoahkkimii mii dollui ikte eahkedis Kárášjoga kulturviesus. ¶
Su mielas gal galgá leat sadji sihke boazodollui ja ruvkedoibmii Kárášjoga gielddas. ¶
GULDAL: Sadji maiddái gollái ¶
Store norske gull lea ohcagoahtán minerálaid Kárášjogas, ja leige boahtán albmotčoahkkimii čilget iežas barggu birra. ¶
Store Norske Gull beaivválaš jođiheaddji, Jørgen stenvold, muitalii ahte sii dál leat álgodásis dán barggus, ja leat ohcame sihke golli, nikkela ja platina. ¶
Store Norske jođiha dál ruvkedoaimmaid Svalbarddas. ¶
Stenvold lohká ahte sii doppe fertejit váldit vára dan rašis luonddus, ja nu áigot maiddái dahkat dáppe jus álget ruvkedoaimmaiguin. ¶
- Mun lean duđavaš go Beaivváš sámeteahterii dál orru ođđa visti šaddamin, lohká teahterstivrra jođiheaddji, Evy Ann Midtun. ¶
- Beaivváš dat han lea nášuvnnalaš teahter buot riikka sápmelaččaide. ¶
Dalle lea dehálaš ahte bargosadji lea buorre bargiide nu ahte dat čájáhusat maid sii ráhkadit, leat buorit, lohká Midtun. ¶
GULDAL: Ođđa teahtervisti ¶
- Otne lea anus kulturvisti mii dalle huksejuvvui áibbas eará atnui, ja sii han dárbbašit vistti mii lea buorebut heivehuvvon teahterbargiide, mii livčče dehálaš dákkár dáidda- ja kulturteahterii, lohká Midtun. ¶
Go jearan manne Guovdageidnui hukset go teahter han galgá bálválit olles sámeálbmoga miehtá Sámi, de fástida Midtun ahte Guovdageaidnu lea buorre báiki dasa. ¶
- Guovdageaidnui šaddá maid ođđa Dieđavisti ja teahtervisti heive maid hui bures dohko. ¶
Dál lea stivra gárvvistan latnjadárbbuid ja tomta- dahje duktasaji ja go sii hálidit sirdit teahtera jiekkis dohko dievvái gos Sámi Radio kontovra ge lea otne. ¶
Sii leat lohkan stáhtačállái Randi Øverlandii ahte teahtervistti áinnas sáhtášii geavahit maiddái eará atnui go dušše teahterii. ¶
Sii oidnet maid ahte Guovdageainnus livčče dárbu govvadáidagii fidnet saji ja nu han livčče vuogas oktii časkit muhtun dárbbuid dán oktavuođas, oaivvilda Midtun. ¶
- Stahtačálli Randi Øverland lea lohpidan bidjat iežas fágaolbmuid geat galggašedje bargat viidásabbot áššiin ja plánáiguin. Dalle šáddet dieđusge geahčadit dan latnjahámi maid sii leat ráhkadan, lohká Midtun. ¶
Sámediggevárrepresideanta Johan Mikkel Sara ii leat ovttaoaivilis ahte Sámediggi dat galgá vuoruhit ruhtadeami dán vistái. ¶
- Nu go Nuortalaččaid musea, Sámi Dáiddamusea ja Beaivváš teahtervisti eai galgga seaguhuvvot Sámedikki vuoruhanlistii, go dat leat čielga nášuvnnalaš ovddasfástádus hukset daid. Nu leamaš Sámedikki oaidnu dás, lohká Sara. ¶
Sampmi ¶
Guhte skuvllat gilvalit dán jagi? Ja goas dat gullo rádios? ¶
Dassážii leat 35 jagi go vuosttaš Dieđátgo sáddejuvvui. Vuosttaš gilvvuin 1985:s vuittii Kárášjoga nuoraidskuvla, ja nubbin šattai Deanu skuvla. Gii dán jagi vuoitá? ¶
Soai, geat iskkadeaba nuoraid čehppodaga, leaba duopmár Thoralf Balto ja fuolaheaddji Anne Marie Hætta. ¶
Dán jagi leat čieža sámi skuvlla, geat servet Dieđát go-gilvvuide: Anár badjedási skuvla Máze skuvla Unjárgga oahppogáldu Guovdageainnu nuoraidskuvla Ohcejohnjálmmi skuvla Deanu skuvla Kárášjoga nuoraidskuvla ¶
1. álgovuorru: Máze skuvla - Unjárga oahppogáldu. Sáddejuvvo distaga 24.11.15, dii. 16.30 ¶
2. álgovuorru: Guovdageainnu nuoraidskuvla - Anára badjedássi Sáddejuvvo duorastaga 26.11.15, dii. 16.30 ¶
3. álgovuorru: Deatnu - Kárášjohka - Ohcejohka. Sáddejuvvo distaga 01.12.15, dii. 16.30 ¶
1. gaskavuorru: Sáddejuvvo duorastaga 03.12.15 ¶
2. gaskavuorru: Sáddejuvvo distaga 08.12.15 ¶
Finála sáddejuvvo duorastaga juovlamánu 10. beaivvi, diibmu 16.30. ¶
Romssas dieđihuvvo vejolaš buollima birra politiijain. Buollinalárbma lei čuodjan ja buollinčáskadeaddjit manne báikái. Sii eai leat ge gávdnan olbmuid dálus. Sivvan manne buollinalárbma čuojai lei go okta lea vajálduhttán jáddadit oapmana. ¶
Guovdageainnu suohkanis ávžžuhit márkanbáikkis vuoššat juhkančázi. ¶
Guovdageainnu čáhcerusttegis lea mihtiduvvon "koliforme" bakteria. ¶
Buohkat geat ožžon Guovdageainnu čáhkerusttegis ávžžuhuvvojit vuoššat čázi 2-3 minuvta ovdal go geavahit dan. ¶
Guovdageainnu suohkan dieđiha go čáhci fas lea ráinnas. ¶
Politiijat dieđihit gávdnan jápmán dievddu čázis Ravnkloa báikkis Troandima gávpotguovddážis. Dievdu galgá leat čihčetlohkai agis davvi-Trøndelágas eret, ja ahte son lei Troandimis Tråantte 2017 doaluid okatavuođas. Dievddus ledje báhpirat badjelis, mas oidne heaggadieđuid, muhto politiiját eai sáhte duođaštit gii olmmoš gii gávdnui duššan lea. Tråante 2017 prošeaktajođiheaddji, Ida Marie Bransfjell dadjá dáhpáhusa ilgadin. Politiijat ean ane vearredagu sivvan, ja dadjet ahte orruleamen ahte dievdu lea leamašan akto man-nu ládje lea geavvan čáhcái. ¶
Sampmi ¶
Julius Mihkkal Eriksen Lindi (18) lei gullan Álttá nieidda birra, guhte lei ožžon 17 guđeža go loahpahii joatkkaskuvlla, ii jáhkkán gal ahte ieš oažžu vel buoret árvosániid. ¶
– Rektor riŋgii munnje ja logai dus leat 19 guđeža, ja nu son riŋgii mediaide. Danne mun leange dál dáppe, čaimmihii Julius Mihkkal Eriksen Lindi (18) go finadii Rádiosiidda studios ikte. ¶
Son lea golbma jagi gazzan studeantaráhkkanahttinoahppu Sámi joatkkaskuvllas Kárášjogas, ja muitala ahte son lea bidjan olu návccaid čađahit skuvlla buriid árvosániiguin. ¶
– Mun lean geavahan oalle olu áiggi skuvlabargguide, muitala Julius, guhte olu suohttasiid lea guođđán eret. – Dál han lean mun 18 jagi boaris, livččii somá vahkkoloahpaid mannat suohtastaddat ja nie. Mus lea gal friddjaáigi, muhto ii dán maŋemuš jagi, lohká Julius Mihkkal ja čaimmiha. Son mieđiha ahte son ávvudit gal russaáiggi eksámenlohkamiid gaskka. ¶
Dainna 19:in guđežiin oaččui 18-jahkásaš kárášjohgánda maiddái guđežiid reálafágain. ¶
– Ožžon guđeža matematihkkaeksámenis, dat lea dat fága mas mun lean čeahpimus. ¶
– Leago matematihkka dat fága masa liikot buoremusat? ¶
– Buoremus ja buoremus, dat lea dat fága mainna lean eanemus bargan. Mus leat leamaš matematihkka, fysihkka ja kemiija dán golbma jagi, ja buot golmma fágas lean ožžon guđeža. Matematihkka lea dat váddáseamos fága, ja ahte das ožžon guđeža, dainna gal lean movtta, muitala Lindi čeavlái. ¶
Nie buriid árvosániid oažžut orru máŋgasii leamen olatmeahttun, ja Julius Mihkkal Eriksen Lindi muitalage ahte dat lea iežas duohken buori barggu dahkat. ¶
– Mu duohken dat lea boađán go skuvlii vai in. Dat ahte olmmoš vuolgá skuvlii, dat lea measta dat deháleamos tiŋga. Go dohko joavddat de han don barggat bihtáid. Mun geahččalin nu dahkat ahte buot barggan skuvllas vai in dárbbašan ruovttus bargat. – Dat mii mu vel movttiidahtii lei skuvlabiras. Nuoraidskuvllas in ožžon earret go njelježiid ja viđežiid go ii lean nu mokta bargat buori barggu. Earát maid eai bargan maidege. Muhto joatkkaskuvllas háliidit buohkat ceavzit ja oažžut buriid árvosániid, nu ahte dat šattai hui buorre skuvlabiras. Ja dat aŋkke movttiidahtii mu bargat. ¶
Čakčat áigu Julius Mihkkal Eriksen Lindi joatkit reálafágaid lohkat, go áigu nanuteknologiija, informatihka dahje eará inšenevrafágaid studeret. Su mihttu lea joatkit buriid árvosániid olahit. ¶
– Mu boahtte áigge plána lea ain eanet guđežiid dahje A:id oažžut, čaimmiha son. – Mun lean gusto hui čeahppi reálafágain, nu ahte.. mus lea measta menddo olu vejolašvuođat dál. Lea nu olu maid sáhtán válljet ahte in dieđe maid galggažan válljet. ¶
Politiijat Álttás ožžo dieđu guokte olbmá birra guhte leiba diggon maŋŋá go okta sotnos lei časkán ovtta golfakølláin seaidnái. Áššis ii boađe čuovvoleapmi. ¶
Sampmi ¶
Galggašii jáhkit dihtor speallan ii leat nu sosiála. Muhtto dan gal lea, oaivvilda Sámi Gamers jođiheaddji Aslak Anders Gaino. ¶
Sámi Gamers searvi álggahuvvui Guovdageainnus 2011:s, danin go eai lean nu ollu fálaldagat nuoraide. Dihtorspeallan dahje E-sport lea šaddagoahtán hui bivnnut nuoraid gaskkas. Dál leat searvvis sullii 80 miellahttu ja Gaino sávvá ahtte searvi joatká stuorrut. ¶
– Mis galggašit leat Sámi Gamers searvvit eará báikkiin máid, dego Álaheajus, Kárášjogas ja Deanus, muitala Gaino. ¶
E-sport lea digitála falástallan gos nuorat speallet dihtorin. Dat geasuha máŋggaid nuoraid sin gilvuide gos lea vejolaš vuoitit ollu ruđaid. Stuorimus gilvvuin máilmmis lea vejolaš vuoitit badjel millijovdna ruvnnu. ¶
– Guovdageainnus mis lea leamaš stuorámus vuoitu 10 000 ruvnnu, muitala Sami Gamers jođiheaddji. ¶
Muhtto ii dat leat dušše ruhta mii geasuha nuoraid čoahkkanit speallat. Dát lea hui sosiála oaivvilda Gaino, danin go it don dušše čohká ja geahča dihtorii, don maiddái háleštat olbmuin ja oahpásmuvat singuin. ¶
– Oasálastet danin go lea suohtas, ruhta ii leat dehálamos eatnašiidda, dadjá Gaino. ¶
Gaino lea dán njealji maŋimuš jagi geavahan ollu áiggi dása, dan dihte go lea somá. Go son lei nuorat de son vávvjii ahtte váilui dákkár fáladat, danne son berošta ge jođihit searvvi. ¶
– Ekonomalaččat manná searvi juste nu ahtte birge, ja iige leat goassige leamaš dat ulbmil ahtte dinet ruđaid dás, dadjá Gaidno. ¶
Sii leat jurddašan lágidit hui stuorra speallan deaivvadeami Guovdageainnus, mas stuorra vuoittut. Ja vel geasuhit dohko olbmuid olles sámis ja maiddái eará bákkiin. ¶
– Muhtto dát lea veahá guhkkelis, lea ollu bargu ovdal dohko ollet, loahpaha Gaidno. ¶
Finnmárkulaččat leat leamaš buorren gávpin Romssa valáštallansearvái TIL:ii. ¶
Sihke valáštallama dáfus ja ekonomalaččat leat dat čikčiidgávppošeamit maid leat Finnmárkkus dahkan gánnáhan eanemusat. ¶
Sigurd Rushfeldta, Morten Gamst Pedersena ja Lars Iver Stranda viidáset vuovdin lea buktán searvái birrasii 50 miljovnna ruvnno. ¶
TIL hálddahusdirektevra Tom Bendiktsen lohká ahte dát soaitá dan dihte go Finnmárkku čiekčit leat váldán hui duođas čiekčama ja viššalit hárjehallan. ¶
– Sámi Allaskuvla áinnás dárkkistivčče oahppogirjjiid, garvin dihte boasttu dieđuid sámi dološ oskku birra, lohká skuvlla rektor Steinar Pedersen. ¶
GULDAL: Allaskuvla divušii oahppogirjjiid ¶
Religiuvnna historihkár, Brita Pollan, dat dovddáha dárbbu dákkár dárkkisteapmái, maŋŋel go lea guorahallan mii oahppogirjiin čállo sámi dološ oskku ja luonddu ipmárdusa birra. ¶
Stáhta Geaidnodoaimmahaga bajimuš hoavda lohpida ahte geaidnošilttat mat leat boastut čállojuvvon sámegillii divvojuvvojit farggamusat. ¶
– Mun šállošan go ain leat olu boastut čállon šilttat sámi guovlluin, lohká geaidnodirektevra Terje Moe Gustavsen. ¶
Olu šilttain leat sámi báikenamat čállon boastut. Ovdamearka dihte lea Guovdageainno suohkan jo 1995as mearridan mo báikenamma Gárgoluoppal galggašii čállot, muhto dan ii leat Stáhta Geaidnodoaimmahat nagodan divvut 13 jagis. Šilttas lea ain čállon Gargoluobbal. ¶
GULDAL: GEAIDNODIREKTEVRA LOHPIDA ŠILTTAID DIVVUT ¶
Stáhta Geaidnodoaimmahaga Davvi Regiovnnas dat lea ovddasvástádus divvut daid ollu boastut čállojuvvon šilttaid. ¶
– Mun lean gulahallan singuin, ja luohtán ahte sii duođai divvot boasttuvuođaid nu jođánit go vejolaš, lohká Moe Gustavsen. ¶
Sampmi ¶
Unna lanjažis Grünerløkkas čohkkáda beavdeguoras, taŋgeantačuojanas beavddi alde ja dihtoršearbma njuni ovddas. Dás vuolgá musihkka. ¶
Son lea álo beroštan musihkas, muhto ii álgán ieš ráhkadit lávlagiid ovdal golbma jagi áigi, muitala dan botta go deattaša dihtorsáhpána. ¶
Magne Biti lea Kárášjogas eret, muhto lea jo máŋga jagi orron Oslos. ¶
Ođđajagiruohta golmma jagi áigi lei ávvudeame vilbeliiguin geat čuojahit Felgen Orkester joavkkus, ja jearáige sis maid son sáhttá bargat. ¶
– Nils Mikael smiehtai veahá, ja logai ahte sáhtán álgit DJ:n. Na mun dat gal álgen DJ:n, boagusta Biti. ¶
Kárášjohkalaš lea máŋgii čuojahan Sámis, muhto sus eai leat vel leamašan čuojahanbarggut oaivegávpogis. Ii loga áigut bearehaga márkanfievrridit iežas vel. ¶
– In leat bidjan nu olu návccaid oažžut čuojahanbargguid dáppe Oslos. Áiggun vuos bargat eambbo iežan buktagiiguin ovdal go čajehan earáide movt mun barggan DJ:n, muitala son. ¶
Go skuvlabeaivi nohká, de čohkkeda dihtora ovdii, ja čohkká das eahkedii. Son muitala ahte bidjá olu áiggi dása danne go liiko bargat musihkain. Dál leage almmuheame iežas vuosttaš lávlaga man lea ráhkadan Nils Mikael Hætta Hanseniin, guhte čuojaha Felgen Orkester joavkkus. ¶
– Man birra lea dat lávlla? ¶
– Dan nammá lea "Don boađát" . Ferte measta guldalit dan. Lávlaga sáhttá dulkot máŋgga láhkai, muitala. ¶
Magne lea Teknihkalaš fágaskuvlla elfápmooahpus. Dát lea lassioahppu su elektrihkkárbargui. ¶
Son ii vel dieđe áigu go dušše bargat musihkain maŋŋel go geargá oahpuin, ja čilge ahte musihkkamáilmmis ferte dovdat rievttes olbmuid geaidda čajeha iežas musihka, muhto sáhttá máiddái fáhkkestaga šaddat stuorra beakkalmassan. ¶
– Mus leat gal olbmot geaiguin sáhtán gulahallat, muhto in hálit geavahit sin dušše geavahan dihte. Juste dál barggan musihkain danne go lea somá, loahpaha son. ¶
– Deanu čáhci galgá leat nu buhtis ahte galggat sáhttit juhkat dan. Dat lea mihttomearri riikkaidgaskasaš oktasaš prošeavttain, čilge Deanu ossodathoavda. ¶
Ikte Finnmárkku fylkkagielda juolludii 582.500 kruvnnu čázádaga buhtistan ulbmilii. ¶
– Dieđus ge lean duhtavaš juolludeamen, vástida Deanu gieldda ovdánahttin ossodathoavda Svein Ottar Helander. ¶
Deanu, Ohcejoga ja Kárášjoga gielddat dat leat guovvamánus boahtte jagi álggaheamen Interreg-prošeavtta maid gohčodit «Joint environmental management of the Tana river» . ¶
Buhtistangozihan-prošeakta bistá golbma jagi ja máksá sullii 4,3 miljovnna kruvnnu. ¶
Ohcejoga ja Deanu gielda leaba ovdal čađahan máŋgga geavahusplána bargguid, muhto plánaáigodat lea loahpahuvvon. Ođđa Interreg-prošeakta galgá leat joatkka daid bargguide. ¶
– Dattege dat ii mearkkaš ahte Deanočázádaga čáhcekvalitehta lea heajos dilis. Dál čázi oaččut roahkkadit juhkat, ja nu galggat maid sáhttit boahtte áiggis, čilge Helander. ¶
Intereg-prošeavtta ulbmil lea gozihit ja fuolahit birrasa nu ahte Deanočázádat seailu ja bissu buhtisin. ¶
EU-direktiivvaid geažil Suomas ja Norggas doibmet seamma lágan njuolggadusat. ¶
– Mannan geasi gielddaid njunušpolitihkkárat ja fágaolbmot fitne geahččamin gielddaid buhtistanrusttegiid. Das oidne ahte buot doibmet ulbmilaččat, muitala Helander. ¶
Gielddain leat buhtistanrusttegat dáppe dál: ¶
Vaikko rusttegat dál doibmet ulbmilaččat, de Deanu sátnejođiheaddji, Frank Martin Ingilæ, dattege ii sáhte dáhkidit lihkohisvuođaid vuostá. ¶
Dan čájehit earret eará mannan dálvvi dáhpáhus Kárášjogas, Ingilæ vástida. ¶
Guokte stuorra ásahusa, SANKS ja Sámediggi, kloáhkkakummat eai šat doaibman nu mo galge, ja kloáhkka golggai njuolgga Detnui  . ¶
Ingilæ mielas lea buorre go gielddat ásahit oktasaš bearráigeahččan-vuogádagaid. ¶
– Gielddain leat maid iešguđet lágan hástalusat. Deanu šaldi rusttet lea dan mađe boaris, ahte livččii áigi dan lonuhit. Kárášjogas ges jáhkkimis fertejit molsut gielddaguovddáža kloáhkkarevrriid. ¶
Interreg-prošeavtta ulbmil lea maid čađahit guollenáli dutkanprošeavttaid. ¶
– Lea dehálaš diehtit eambbo makkár oalgejogain luossa johtá ja gođđá dál, ja gos ovddeš áiggiid lea dahkan. Ja mat sáhttet heađuštit luosa goargŋumis oalgejogaide, Helander čilge. ¶
Luossagoargŋumat leat heađuštuvvon ollu oalgejogaide maŋŋá go geainnu ásahuvvojedje goappat beale riikkarájá. ¶
Go Stuorradikki Suodjalus- ja olgoriikalávdegoddi dán vahkos vuolgá Moskvai, Ruoššas, de addá dat doaivaga buoret ovttasbargui riikkaid gaskka, oaivvilda Norgga ráfiráđi jođiheaddji, Hedda Langemyr. ¶
Fástadoaktárat leat heavganeamen, datte leat unnán bissovašvirggit olmmošlogu ektui Álttás. Go olmmošlohku stuorru ja bissovaš doavttervirggit eai lasihuvvo, de lea dát dagahan máŋggaid jagiid jo doaktáriidda erenoamáš olu barggu, lohká fástadoaktáriid luohttámušolmmoš, Olav Gunnar ballo. ¶
Geđgema ja niibbástallamiid geažil eai saoitte suomabeal bivdit šat beassat bivdit Geavgŋás Deanus boahtte geasi. ¶
Ovtta guollebivdi nihtte sii niibbiin, nuppi njeaiga vudje fatnasiin ja geđgejedje vel. Diet dáhpáhuvve mannan geasi go guollebivdit riiddáskedje Geavgŋás Deanus. ¶
Dán jagi sáhttet buohkaid earret guovllu olbmuid gieldit bivdimis fatnasiin Geavgŋás, lohká Harald Muladal Finnmárkku fylkkamanni birasgáhttenossodagas. ¶
GULDAL: Doarrumiid geažil eai soaitte beassat bivdit ¶
Várnjárggas ožžo politiijat dieđu doarruma birra ovtta dálus. Politiijat manne báikái ja deive badjelmearálaččat juhkan olbmuid sajis. Sii čuovvulit ášši. ¶
Guhtta jagi son cábmohalai isidii. Muhto son ii leat okto vásihit sullasaš dáhpáhusaid, juohke nubbi sámi nissonolbmuin leat vásihan veahkaválddálašvuođa. ¶
– Mun nu vašuhin su gieđaid, ahte mun livččen sáhttit sahát eret daid gieđaid, nu ahte čorbmat manne eret. Gardnjilii ráje addit eret, dadjá nissonolmmoš geainna NRK lea deaivvadan. ¶
Son ii háliit ahte NRK álmmuha su nama dahje ámadaju, muhto bivdá ahte dát issoras váttisvuohta čalmmustahttojuvvo. Dán giđa álmmuhuvvo ollislaš Saminor-rappoarta «Veahkaválddálašvuohta lagaš birrasis sámi servodagas» mii álggahuvai 2015:s. ¶
Dalle čájehuvvui ahte masá bealli sámi nissonolbmuin vásihit veahkaválddálašvuođa. ¶
Sámi nissonolbmot dieđihit ahte sii vásihit sihke dovduičuohcci, fysalaš ja seksuála veahkaválddálašvuođa dávjjit go álbmot muđuid. ¶
Sámi nissonolmmoš gii dál lea lagabui 50-jagi, lei guhtta jagi náitosdilis almmáiolbmon gii dávjá válljii geavahit čorpmaid iežas eamida vuostá. Go geahčada govaid dan áiggis, de sus bohciidit váivves ja lossa muittut. ¶
– Dat ii lean buorre ii goassege. Dalle go lávii fallehit mu, dat vuos gáruhii, ja de mun ožžon sealgái. Son mearridii, ja láviid lohkat, sihke munnje ja mánáide; buot mat njeallja sedniid siste gevvet, dat ii gálgga gullot ii goste ge, muitala son. ¶
Erenoamášpsykologa Margrethe Bals Utsi čilge ahte veahkaválddálašvuođa lea go muhtin viggá stivret, duolbmut dahje bávččagahttit nuppi. ¶
– Ja dan sáhttá dáhkat máŋgga láhkai, nu go fysalaččat, cápmit, dahje psyhkalaččat, heajuhit, baldit dahje áitit nuppi, ja maiddái seksuálalaččat illastit, lasiha Utsi. ¶
Son dadjá ahte lea váttis čilget manin Sámis vásihit nu olu nissonolbmot veahkaválddálašvuođa. ¶
– Dasa ii leat álkes čilgehus, nu ahte mii šaddat geahčat vehá dan servvodaga ja konteavstta. Ja geahčat historjjálaččat, sosiálalaččat ja politihkalaččat, jus mii galgat ipmirdit. ¶
– Ja go dieid áššiid vuolde geahča, de sáhttá leat dego dáruiduhttin-hávit, ahte servvodat lea rievdan nu jođánit min guovlluin, alla bargguhisvuohta, geafivuohta, ja Sámis lea vel hui garas dat jávohisvuođakultuvrra. Ii gálgga hupmat veahkaválddálašvuođa birra, dadjá erenoamášpsykologa. ¶
Utsi rávve ahte sii geat vásihit veahkaválddálašvuođa eai berre okto čohkkát dákkár vásáhusaiguin. ¶
– Ja berre hupmat muhtumiin geasa luohtta, ja áinnas váldit oktavuođa veahkkebálvalusain. ¶
Sámediggi ja justiisa- ja gearggusvuođadepartemeanta ovttasbarget prošeavttain mainna galget hahkat eanet gelbbolašvuođa veahkaválddálašvuođas lagaš birrasis sámi servvodagas. ¶
– Mii diehtit ahte veahkaválddálašvuohta lea stuorra váttisvuohta sámi servvodagas, ja dan ferte lagabui geahčadit manne nu lea, dadjá sámediggeráđđeláhtu Inger Eline Eriksen (Árja). ¶
Sámediggeráđđi dadjá ahte sii ođđa rappoartta álmmuheami oktavuođas, 8. beaivvi njukčamánus, áigut hábmet politihkka mii eastada veahkaválddálašvuođa. ¶
Nissonolmmoš gean NRK deaivvai muitala ahte go iežas boarráseamos mánná rabai eatnistis čalmmiid, de son ozai veahki. ¶
– Álgu tiibmabeali doaktára luhtte mun dušše bárgon, nie mo mánná bárgu go lea heađis. Ja dat doavttir ruvvii mu oaivvi, ja gulul hálai vel. De álgin rahpasit, muitala son. ¶
Son oaivvilda ahte veahkaválddálašvuođa ferte digaštallot. ¶
– Dát lea hui dehálaš ja buolli ášši, man birra galgá, ii dušše galggašii, na hállojuvvot ja čalmmustahttojuvvot. ¶
Doavttir várre váhnemiid geavaheames dihtor-spealuid mánnábiigán. Dát čuohcá mánáid boahtteáigge birgejupmái. ¶
Åsgård buohcciviesu doavttir, Berit Louise Utsi várrre dál váhnemiid. ¶
– Sámi servodaga stuorámus álbmotdávda lea dilihisvuohta, lohká Berit Louise Utsi. Váhnemiid dilihisvuohta čuohcá fas mánáide, guđet gillágohtet deprešuvnnain. ¶
– Lea maid varalaš geavahit dihtorspealuid mánáide jeđđehussan, rávve Utsi. ¶
GULDAL: Dihtorspealut mánnábiigán ¶
Skelbmošit lea lohpi, jus ii šatta dáhpin. Nu jurddašii min rádioreportár ovdal ringestii beakkán sámi lávlui, Ailu Vallii. ¶
Ailu Valle lei bovdejuvvon lávlut Beskán Luossarockas mannan geasi. Beaivvi ovdal konseartta ringesteimmet mii sutnje. Rádioreporttár dahkaluttai, ahte lei festiválakoordinator, ja reporttáris ledje moadde erenoamáš gažaldaga sutnje. ¶
Naaaa... okej.. naa... ¶
Valle lea mángga lávlagis čájehan doarjaga sámi álbmogii go álbmot lea rahčan. Mii háliideimmet iskat doarjugo son earáid maid heađis? ¶
Norgga čázádat- ja energiijadirektoráhta lea dohkkehan guokte ja hilgon golbma čáhcefápmorusttetohcamuša Beardus. Direktoráhta lea dohkkehan daid ohcamušaid mat sin mielas unnimusat čuhcet almmolaš beroštumiide. Skoelva ja Salvasskardelva- el-fápmorusttegat dáhtošedje buvttadit el-rávnnji birrasiid 1900 dállui. ¶
Finnmárkku Dearvvašvuohta lohká dohkemeahttumin ahte Arctic Ambulanse lea ravgen eret šilttaid ambulánssain, go dás lea sáhka olbmuid sihkarvuođas. ¶
Ikte muitalii Arctic Ambulanse beaivválaš jođiheaddji, Johan Turi, ahte leat váldán eret šilttaid golmma ambulánssabiillas riidduid dihte Finnmárkku Dearvvašvuođain čieža ambulánssa nalde. Sii soitet maid dain eará biillain maid váldit šilttaid eret. ¶
– Dát lea dohkkemeahttun ja duođalaš ášši, ja dát boahtá čuohcat olbmuid sihkarvuhtii go sis eai leat biillat, lohká Finnmárkku Dearvvašvuođa juridihkalaš ráđđeaddi, Jens Herstad: ¶
GULDAL: – Dohkkemeahttun šilttaid váldit eret ¶
- Lea dohkkemeahttun geavahit heahtedieđihangaskaomiid dárbbašmeahttumit, nu lohká gádjunjođiheaddji váldogádjunguovddážis, Frode Iversen. Ikte maŋŋágaskabeaivve bidje guhtta siviila ja militearalaš fatnasa ja ovtta ambulánsahelikoptera ohcat go heahterakeahtta báhččui Romssas Sállir ja Jáhkotnjárgga gaskkas.Ii mihkkege čujuhan dan guvlui ahte dá dal livččii leamaš heahtedilli, ja dat hárdá Iversena: ¶
Olgoriikalaš guollebivdiid láhttenvuohki lea dagahan ahte Gállojogas Nuorta-Finnmárkus ráddjejit olgoriikkalaččaid bivdima jogas. ¶
Gállojogas Čáhcesullo gielddas leat dolkan olgoriikalaš guollebivdiin. Dál lea johkastivra ráddjen galle bivdinlobi addet olgoriikkalaččaide. ¶
Gállojogačázádaga oktasaš stivrra nubbinjođiheaeddji Odd Bjørnar Basso čilge ahte okta sivain lea go suoma bivdit eai čáhkke saji eará bivdiide buori guollesajiin. ¶
Guldal: Ráddjejit turistabivddu ¶
Sampmi ¶
Sáhttá boahtit ovdan, muhtto dalle lea oahppi leamaš oalle čeahppi fáhtet ámadaju maid muitala dáiddaskuvlla rektor, Eva Aira. ¶
Kárášjoga dáiddaskuvlla oahppit galget oahppat sárgut olbmo goroda. Dasa dárbbašit olbmuid geat sáhttet leat álásmodeallan, dahje áktamodeallan. ¶
Aira jáhkká ahte olbmot soitet veahá ballat das ahte oahppit árvvoštallet sin gorudiid. ¶
– Sii ballet ahte oahppit galget čohkkát ja studeret sin, ja smihttet «oh, don leat nu ruoinnas» , «oh, don leat nu buoidi» , dahje «oh, dus leat nu smávva čiččit» ja nu ain viidáset. ¶
Dat ii leat min ohppiid bargovuohki, muitala Aira. Sii studerejit goruda vai sáhttet albmaláhkái sárgut dan. ¶
Rektor Eva Aira muitala ahte sis leat leamaš moadde fásta modealla maŋimuš njeallje jagi, muhto dál lea gártan nu ahte eai leat doarvái olbmot dán bargui. ¶
Áktamodealla galgá čohkkát, čuožžut dahje veallát ovtta sajádagas maid ieš vállje. ¶
Dat ii leat nu álkes bargu go olbmot navdet, ii leat dušše veallát soffá alde dan botta go oahppit sárgotEva Aira ¶
Sii soitet šaddat bargat olles beaivvi. Oažžu gal dieđusge bottuid, lohka rektor. Dat gáibida ahte ferte leat gierdevaš. ¶
Leago duođai nu ahte olbmot eai duostta searvat áktamodeallan? Dás gulat maid olbmot vástidedje. ¶
Gå til forsiden ¶
Mo livččet don čohkkán áktamodeallan? ¶
3 bilder ¶
Muhttinráje dáin govain soitet čájehuvvot dáiddaskuvlla geassečájáhusas, muhto ii leat nu stuora vejolašvuohta oaidnit gean lea sárgon, danne go lea gorut mii lea guovddážis. ¶
– Sáhttá boahtit ovdan, muhtto dalle lea oahppi leamaš oalle čeahppi fáhtet ámadaju maid. ¶
Sierra dovdomearka duoddjái galgá dagahit álkkit vuodalit duoji. ¶
Duojáriid ealáhussearvi ja Sámiid duodji hálideaba dál ráhkadit sierra dovdomearkka duoddjái, mii vuovdalivčče duoji. ¶
Dá čilge duojáriid ealáhussearvvi Máret Guttorm Graven mii dat dovddumearkaid lea. ¶
GULDAL: Marit Graven Guttorm ¶
Dál lea čielgan gii dat gávdnui duššan Sállanis árat dán jagi, čállá Finnmark Dagblad. ¶
Publisert ¶
Duššan olmmoš lei dat ruoššalaš gii gahčai merrii muhtun Ruošša guorbmefatnasis oarjabeal Sállana juovlamánus diibmá. ¶
Su rumaš lea dál fievrreduvvon Ruššii. ¶
41-jahkásaš almmáiolmmoš Álttás lea dubmejuvvon 40 beaivve giddagassii ja máksit áššegoluid maŋŋá go geahččalii buvihit taxi vuddjii. Dáhpáhus geavai maŋŋá go olmmái ii beassan ovtta viesu sisa go lei leamašan márkanastimin. Nu čállá iFinnmark aviisa . ¶
Sampmi ¶
– Mun boran sullii 4500 kaloriija beaivái, muitala Ingá Márjá Sarre. ¶
Ođđajagemánnu lea nohkan, ja mii leat loahpageahčen guovvamánu dál. Máŋggas soitet juo beassan bures johtui ođđajagelohpádusain, earát ges soitet vuollánan. Persovnnalaš hárjeheaddji Ingá Márjá Sarre (36) lea okta dain, gii lea boahtán bures johtui iežas lohpádusain. Sus lea mihttun oažžut dán jagáš geassegoruda, son lea ráhkkaneamen liegga geassebeivviid beassat váccašit bikiniin. ¶
– Mun lean oalle duhtavaš, go jurddašan ahte eai leat mannan go guhtta vahku, muitala son. ¶
Maid don barggat dákkár bohtosiid oažžut, mii lea šođbbodahttinhommá čiegusvuohta? ¶
– Mun geahččalan borrat hui olu ráinnas biepmu, nu ahte mun boran olu bierggu ja guoli. Ja galggašii leat luondduealli biergu. Mun in bora nu olu vuoncábierggu, go dat lea fuođđariiguin bibmojuvvon. Geahččalan garvit dakkár biepmu mii boahtá fuođđariiguin bibmojuvvon ealliin. Dat galgá leat ekologalaš biebmu. Ja guolli galgá leat luondduguolli, iige biebmoguolli, muitala Ingá Márjá Sarre. ¶
> Loga maid: Flere sterke kvinner løfter tungt ¶
Mii leat finadan Ingá Márjá Sarriin hárjehallanlanjas, gos son lovttohallá lossa hárjehallanrusttegiid. ¶
Nu go don hárjehalat dás otne, leago ná mii galgat hárjehallat vai oaččut seamma bohtosa maid don leat ožžon? ¶
– Jo, juste dán prográmma man mielde mun dál hárjehalan, dan lean oastán eará persovnnalaš hárjeheaddjis. Mun ledjen nu dolkan iežan hárjehallanplánas, ja háliidin ođđa hástalusaid. Dá lea golmmamánnosaš prográmma ja dan namma lea "Atletic beast" . ¶
Nu ahte don áiggot šaddat oalle stuoris dahje "beasta" go gearggat dáinna hárjehallanplanain? ¶
– Jo, in dal dieđe justa "beastan" gal šaddat, muhto aŋkke áiggun geahččalit olahit toppforpma, boagusta Sarre. ¶
> Loga maid: Fem øvelser du kanskje ikke trodde var trening ¶
Ođđajagemánu 8. beaivve álggii Ingá Márjá Sarre ođđa hárjehallanplánain ja álggii seammás maid borrat eanet. Govas oidno ahte son lea seggon, muhto deaddu čájeha ahte lea losson. ¶
– In láve dábálaččat vihkket iežan, muhto háliidin oaidnit lean go losson vai gehppon ovddit gova rájes. Ja mun leange losson 800 grámma vuosttaš gova rájes, muitala son. ¶
Sarre lea moadde jagi juo bargan persovnnalaš hárjeheaddjin. Son hárjehallá olbmuid, veahkeha sin oažžut daid bohtosiid maid sii háliidit ja movttiidahttá sin, seammás ferte son ieš leat "fit for fight" . ¶
– Mus ferte maid leat dilli ieš hárjehallat, go dat lea mu bargu. Sihke neaktima dáfus ja maid persovnnalaš hárjeheaddjibarggu dáfus, muitala Ingá Márjá Sarre. ¶
Gii du movttiidahttá hárjehallat, go beivviid movttiidahttit earáid? ¶
– Mu eadni, mu ráhkis eadni. Son láve dás hárjehallat muinna iđđes ovdal ieš manná bargui. ¶
Ingá Márjá Sarres aŋkke ii leat dat váttisvuohta ahte čohkká bađa alde olles beaivvi. Vuos earáid hárjehallat ja vel galgá ieš ollet hárjehallat. ¶
– Mun ferten gal váruhit ahte in badjelmearástala, go mus sáhttet suonat vietnagoahtit, muitala Sarre. ¶
Leago muhtumin nu ahte don dovddat "Oh, mun in gillešii hárjehallat. Dál mun gal lean nu dolkan earáid veahkeheames ja vel galggan ieš veadjit hárjehallat" ? ¶
– Dat sáhttet boahtit diekkár beavvit, muhto mun geahččalan de jurddašit positiivvalaččat ovdal go vuolggán ruovttus ahte "dát lea somá!". Mun dagan dán dan dihte go lea somá ja dat addá munnje buori vuoimmi veahkehit earáid, muitala son. ¶
> Loga maid: Åtte Hollywood-øvelser for sprettrumpe ¶
Dán áigge gávdnojit máŋga iešguđetlágan rávvaga interneahtas ahte movt hárjehallat dahje movt borrat dearvvašlaččat. Dát dagaha ahte soaitá leat váttis diehtit guđe rávvaga olmmoš galgá čuovvut. Mii son Ingá Márjá Sarre buoremus ráva lea? ¶
– Borrat ráinnas biepmu ja geahččalit borrat njelljii beaivái. Mus lea váttisvuohta borrat doarvái. mun dovddan ahte mus álohii lea borranmiella, muhto dat lea dan dihte go mus jođánit suddá borramuš. ¶
Sarre geahččala čuovvut upgraded paleo-diehta. Go dákkár diehta čuovut, de galggat borrat ráinnas ja lunddolaš borramuša. Nu movt ekologalaš bierggu ja guliid mat leat luonddus vižžon. ¶
– Go dán diehta čuovut, de galggat borrat oalle olu kaloriijaid. Sáhttá borrat vaikko 4500 kaloriija beaivái ja olmmoš ii buoiddo dainna. Dasa mun liikon, ahte sáhtán borrat olu, muitala Ingá Márjá Sarre. Jus čuovut dán diehta, de ii váikkut dat dearvvašvuhtii. Muhtin diehtat sáhttet oainnat váikkuhit dasa ahte massá mannodávddaid. Dat ii leat buorre nissonolbmuide, muitala son. ¶
Go olmmoš hárjehallá, de lea álohii sáhka mihtuid birra. Ja nu leage maid Ingá Márjá Sarres. ¶
– Mus lea dakkár čiegus háliidus. Go mun ledjen 18-19 jagi, de mun háliidin beassat goasnu searvat diekkár fitness-gilvvuide. Dat lea hui heahpat muitalit dan. Mun háliidin searvat atletic fitness -gilvui, muhto in dattetge dahkan dan . ¶
Sarre guđii dien jurdaga ja álggii baicca hárjehallat taekwondo. ¶
– Taekwondos ii leat du rumašhápmi oidnosis, muhto baicce maid don nagodat bargat. Rievtti mielde lea dát dearvvašlaččat mihttu mu mielas. Iige jurddašit beare olu movt don leat oaidnit, muitala Sarre. ¶
Vaikko taekwondos lea dearvasat jurddašanvuohki, de lea Sarre ain eahpesihkar galgá go čuovvut iežas nuorravuođa niegu. ¶
– Lea oainnat nu ahte mun sihke háliidivččen ja in hálit geahččalit searvat fitness -gilvvuide. Das lea oainnat nu dehálaš movt rumašhápmi lea oaidnit ja dalle ferten golmmamánnosaš garra diehta čuovvut. Mun maid jurddašan dan ahte diekkár gilvvuide servet várra dušše sullii guovttelot-jahkásaččat. ¶
Orot go iežat mielas beare boaris? ¶
– Soaittán. Mus lea okta olmmái gii logai ná, "don, bikinifitness?! Don goit leat beare boaris" . Jus mun jurddašan ahte lean beare boaris, de mun lean beare boaris. Muhto jus mun jurddašan ahte mun sáhtán searvat dákkár gilvui go lean váikko 50 jagi boaris, de sáhtán dan. Nu ahte dat lea dušše mu jierbmi ja miellagovvádus mii bidjá dáid rájiid. ¶
Na goas don jáhkát iežat searvat bikinifitness-gilvvuide? ¶
– Mu mielas orru dat nu heahpat. Muhto mun lean gaskal guovtti, nubbi bealli háliida searvat, nubbi ges ii. Nu ahte mun ferten šaddat iežainan ovttaoaivilii, ovdal go sáhtán searvat, dadjá Sarre ja bohkosa. ¶
– Min mielas lea dehálaš ahte gávdno dulka dearvvasvuođabálvalusain, lohká Deavvašvuođa bearráigeahču senior-ráđđeaddi, Anne Solberg. ¶
Anne Solberg. ¶
Su mielas galgaba buohcci ja divššár gulahallat albma láhkái. ¶
Dásseárvo- ja olgguštanáittardeaddji dat lea guorahallan mo stáhtalaš ásahusat hehttejit vealaheame dáhpáhuvvamis. ¶
Dan oktavuođas leat gávnnahan ahte ásahusat eai váldde vuhtii ahte ollugat eai gulahala almmolaš ásahusaid bargiiguin dulkkaid haga. ¶
GULDAL: Dearvvasvuođabálvalus tulkkaid haga ¶
– Lea áibbas čielggas ahte dearvvašvuođa ásahusain Norggas lea geadnegasvuohta skáhppot dulkka jos buohcci ii gulahala doaktariin dahje eará bargiin, lohká Solberg ¶
Dás han lea sáhka buohcci oadjebasvuođas váttis dilis - ja leažžá dal sisafárrejeaddji dahje sápmelaš guhte dárbbašeaš dulkka, de galgá dálkkodeaddji háhkat dulkka vai gulahallá buohcciin, lohká son. ¶
Rápporttas maid Dásseárvo- ja olgguštanáittardeaddji lea ráhkadan dan birra mo ieš guđet ge lágan stáhtalaš ásahusat eastadit vealaheamis buohcciid, boahtá ovdan ahte dušše logi almmolaš ásahusa 168 ásahusas geavahit dulkkaid. ¶
Vaikko dás ii leat dušše sáhka dearvvašvuođa ásahusain, de lea goit maid sii oassin iskkadeames. ¶
Áittardeaddji kártenbarggu jođiheaddji ja rápportta ovddasvástideaddji Mariette Lobo mielas lea erenoamaš duođalaš jos dearvvašvuođa bálvalusat ge eai dieđe makkár ovddasvástádus sis lea láhčit buohkaide Norggas vejolašvuođa gulahallat buohcciviesu bargiiguin. ¶
Oppalaččat čájeha guorahallan ahte stáhta ii váldde duođas vealaheami ja olggušteami, ja sii vurdet ahte ráđđehus dál ges kártegoahta maid sisafárrejeaddjit , sámit ja násunala minoritehtat Norggas vásihit stáhtalaš ásahusaid beales, lohká Lobo. ¶
Vaikko dán guorahallamis galge stáhta ásahusat vuosttažettiin vástidit mo sii eastadit vealeheami dáhpáhuvvamis sisafárrejeaddjiid ektui, de lea ovdamearkka dihte mannan jagi beaggán ahte vuorrasat sámit eai leat ožžon dulkkaid buohcciviesuin. ¶
Vaikko Dearvvašvuođabearráigeahču seniorráđđeaddi Anne Solberg ii loga iežas gullan nu olu dien birra, de deattuha son goit ahte nie ii galgá dáhpáhuvvat. ¶
– Dan mun gal oaivvildan ii leat dohkkálaš, dadjá Solberg. ¶
Go juo rápporttas boahta nu čielgasit ovdan ahte almmolaš ásahusain Norggas lea váilevaš dulkonbálvalus de áigu Mánáid ja dásseárvoministtar Manuela Ramin-Osmundsen váldit ášši ovdan farggamusat Dearvvašvuođaministtar Sylvia Brustadain vai dearvvašvuođabálvalusas goit njulgejuvvo dát bonjuvuohta farggamusat go dál gillájit sihke sámit ja sisafárrejeaddjt váilevaš dulkonbálvalusa geazil, lohká son; ¶
– Buot bellodagain lea ovddasvástádus dasa ahte áššegieđahallan dáhpáhuvvá čorgadit. Go nu ii dáhpáhuva, de lea geatnegasvuohta njulget bargovugiid, čállá NRK Sámi kommentáhtor. ¶
Leaigo son dat duođalaš bargu vai politihkalaš stoagus maid Sámedikki plána ja finánsalávdegoddi čađahii mannan vahku go galggai gieđahallat Sámedikki boahtte jagi bušeahta? ¶
Dábi mielde Sámedikki lávdegottit čoahkkanit moadde vahku ovdal juovlamánu dievasčoahkkima ja galget dalle gieđahallat áššiid nu ahte dat leat buorremuddui válbmasat dievasčoahkkimii. ¶
Muhto dan deháleamos áššis maid Sámediggi gieđahallá, namalassii boahtte jagi bušeahtas, das sámepolitihkkárat behttet jienasteddjiid. Bušeahtta lea dat mii muitala mo Sámediggi áigu iežas ruđa, oktiibuot 458 mill ruvnno, atnit. ¶
Dat muitala mo politihkkárat áigot vuoruhit iešguđetge lágan doaimmaid sámi servvodagas ja dat muitala maid dalle makkár doaimmaid Sámediggi oaivvilda lea dehálaš čađahit. ¶
Ollu dain doaimmain maid Sámediggi ruhtada váikkuhit bargosajiide suohkaniin, sámeáššiid vuoruheami suohkaniin ja maiddái ollu ovttaskas olbmuid bargosajiide. ¶
Go Sámediggeráđđi dán mánu álggus ovddidii bušeahttaárvalusa, de Bargiidbellodat gohčodii dan stuora provokašuvdnan go NSRa ráđđi evttoha nuppástuhttit guovttegielalašvuođa ruhtadoarjaga suohkaniidda ja fylkasuohkaniidda, ja go evttohedje unnit bušeahttalasáhusa sámi ásahusaide go dat mii lea einnostuvvon haddegoargŋun. ¶
Dat lea sihke rehálaš ja buorre fuomášupmi Bargiidbellodagas ja dat lea buorre ahte Bargiidbellodat bastilit cuige iežas duhtameahttunvuođa Sámediggeráđi evttohussii. Nie bellodat lokte dehálaš digaštallama almmolašvuhtii. ¶
Muhto go Sámedikki plána ja finánsalávdegoddi olles 4-beaivvi čoahkkináigodagas ii bargga duođalaččat maidege bušeahttaevttohusain, iige gárvvis makkárge árvalusa nu ahte sámediggepolitihkkárat sáhtášedje ráhkkanit dievasčoahkkima deháleamos digaštallamii, de lea juoga mii lea boastut. ¶
Dat lávdegoddi man Sámediggi ieš lea ásahan gárvvistit ášši dievasčoahkkimii, geavaha muhtun diimmuid gulahallat sámi ásahusaid ovddasteddjiiguin guđet bohtet Kárášjohkii muitalit iežaset dárbbuid birra. ¶
Muhto dan bušeahttagárvvisteamis ii dáhpáhuva lávdegottis earágo dat ahte Ovddádusbellodat ja NSR ovddideaba iežaska mearkkašumiid. ¶
Lávdegotti eará bellodagat Bargiidbellodat, Árja, Olgeš ja Åarjel-Saemiej Gïelh ja velá Sámit Lulde dadjet iežaset áigut ráhkadit ollislaš bušeahtta molssaeavttu. ¶
Maiddái dat lea buorre áigumuš, muhto livččii juo várra galgat dahkkot ovdal diet lávdegoddi oppa čoahkkana ge. Plána- ja finánsalávdegotti bargobeaivvit Kárášjogas gollet duššás. ¶
Dat lea gal maid mearkkašahtti ahte NSRa iežas joavku lávdegottis ovddida nuppástusaid iežas ráđi evttohussii guokte vahku maŋŋil go ráđđi ovddidii iežas árvalusa . ¶
Sáhttá jearrat leago heajos gulahallan NSRa iežas siskkobealde? ¶
Manin Sámediggeráđđi ii leat jearran ja váldán mielde iežas joavkku oainnuid dalle juo go ráhkadii bušeahttaevttohusa? ¶
Vai leago Sámediggeráđđi bivdán iežas joavkku ovddidit njálgáset bušeahttaárvalusa nago de Bargiidbellodat dan njielašii álkibut? ¶
Mii leat dán skápma vásihan earenoamáš dili stádabušeahta gieđahallamis. Ráđđehusbellodaga guovttos (Olgeš ja Ovddádusbellodat) ja doarjjabellodagat (Risttalaš Álbmotbellodat ja Gurutbellodat) eai leat velá joksan bušeahttasoahpamuša. ¶
Stuoradikki finánsadigaštallan juovlamánu 5. beaivvi lahkona, muhto bušeahttaevttohus váilu go bellodagat eai soabat. ¶
Buot sámedikki bellodagain lea ovddasvástádus dasa ahte Sámedikki áššegieđahallan dáhpáhuvvá čorgadit, almmolašvuođas ja albmaláhkái ja nu ahte dievasčoahkkima digaštallamat nanneše servvodaga demokratiija. ¶
Go nu ii dáhpáhuva, de lea Sámedikkis alddis geatnegasvuohta farggamusat njulget bargovugiid gos áššemeannudeapmi dáhpáhuvvá beanta čihkosis ja nu ahte álbmogis válljejuvvon áirasat eai beasa iežaset čiekŋudit áššiide. ¶
Sámiid Duoji váldočálli, Magnhild Mathisen, áŋgirušša addit Sámedikki ruhtadoarjaga maiddái duojáriidda geat eai hálit cegget fitnodaga ja leat ealáhusas. ¶
Mathisen lea Bargiidbellodaga áirras, muhto bellodat ii doarjjo su dán áššis. ¶
Bargiidbellodaga Sámediggejoavkku jođiheaddji, Egil Olli, lohká ealáhusšiehtadussii eai čaga ástoáiggeduojárat. ¶
GULDAL: Gaibidit duojariidda ruda ¶
Politiijaáššiid erenoamášossodat guorahallá biilalihkuhisvuođa mii dáhpáhuvai otne iđđes guhtta kilomehter davábeale Guovdageainnu. Dan dieđiha Finnmárkku politiijaguovlu. Politiija dieđuid mielde lei Boazopolitiija biilajorri šleaŋggehan biilla njeaiga mii bođii ovddal, ja leat čuvvon rutiinnaid ja duoguštan vuodjinkoartta politiijabiilla vuoddjis. ¶
Tråante 2017 ¶
Gáivuona duojár Asle Tveitnes ii beasa čájehit duoji Tråante 2017 doaluin. Dál ollusat sosiála mediain dorjut su, ja gáibidit ahte doajár galgá beassat čájehit iežaset duoji, vaikko ii leat sápmelaš. ¶
Duojárat hálidivčče ruđaid Sámedikkis, muhto ii oktage dieđe man olu duojárat gávdnojit Sámis. ¶
Publisert ¶
Vaikko duojáriid riikkaorganisašuvdna Sámiid duodji ii dieđe justa galle ástoáigge-duojára gávdnojit Norgga beal Sámi, de eai bala ástoáiggeduojáriid njielastit olles Sámedikki duodjebušeahta jus dal ožžotge doarjaga. ¶
EAI DIEÐE GALLIS DUDDJOJIT ¶
- Dás ii livčče sáhka eará go moadde čuohte duhtát ruvnnus. Sámi servvodat gal suitá dán, dadjá Sámi Duoji jođiheaddji Karl Fredrik Teigen. ¶
Vaikko ii oktage leat kárten galle duojára leat norggabeal sámis, de ii jáhke Karl Fredrik Teigen ahte šattašii nu hirbmat divrras doarjut duojáriid geain ii leat sierra fitnodat ja geat eai beasa lassearvodivat registarii. ¶
Son árvvoštá birrasiid 200 000 ruvnnu mávssašii symbolalaš doarjaga addit ruovtto-duojáriidda. ¶
- Jus sii geat duddjojit birrasii 50.000 ruvnnu ovddes, oaččošedje logi proseantta, de ii leat stuorra ruhta. Dát lea dego gutni dáidda duojáriide, dadjá Teigen. ¶
Vaikko ii šattašii go moadde duhát ruvnnu juohkehažžii de sámediggevárrepresideanta Johan Mikkel Sara lea sihkar ahte moadde čuohteduhát ruvnnus ii leat doarvái: ¶
- Sámi váldoguovlluin duddjojit juohke nuppi viesus. Dás sáhttá dalle šaddat oalle olu ruhta. ¶
Sara ii jáhke Sámiid Duoji leat doarvái vuđđolaččat árvvoštallan dán árvalusa go eai dieđe galle duojára gávdnojit. ¶
Čakčat leat duodje-šiehtadallet mas servet Sámediggi, Duojáriid Ealáhus searvi ja Sámiid Duodji. Jus ástoáigge-duojáriin galgá vejolašvuohta oba fitnetge doarjaga de ferte Ealáhussearvi doarjut árvalus. Sámediggi dáhttu oktasaš gáibádusa. ¶
Ealáhussearvvis eai dáhto almmuhit dorjotgo dán árvalusa. ¶
Várrepresideanta lohká imašin jus dát oba árvaluvvoge. ¶
- Mu mielas lea hui ártet go vuos duojárat ieža čállet vuollái šiehtadusa Sámedikkiin ja de spiekkastit iešguđetge guvlui ja bohtet máŋggalágan signalat ¶
Dábálaččat go leat njuovvamin bohcco, de njalddát dan ja de báhcá duollji. ¶
Publisert ¶
Duollji lea dat mas ii leat gállu, dušše gitnalat. Gitnalat báhcet go gállu váldá eret. Govas oainnát gitnaliid mat leat báhcán goabbat beallái: ¶
Duolji sáhttá geavahit vaikko masa, bidjat loaidduide, reahkavuođuide ja feara masa nu. Dološáigge lávejedje maid duljiin goarrut guppážiid mánáide, maid geavahedje goađis. Guppáš lea skuohppu man sisa bidje mánáid. ¶
Náhkki lea mas gállu lea gitta. Dá oainnátge beaskanáhkki dahje miessadaga: ¶
Beaskka gorrot dábálaččat borgenáhkiin dahje čeahpborgnáhkkiin. Borgi lea snilžža ja čeahpborggi gaskkas. Borgi ii leat nu suohkat iige nu njárbat. ¶
Gáldut: Lásse-Jon Risten, Kirsten T. Gaup ja Ráikku Káre, Karen Utsi Somby. ¶
Sampmi ¶
Duopmár dubmii sudno eallit ovttas, lohká Leammuid Lemet Ánde. ¶
Dábálaččat lea báhppa, gii náitá báraid Sámis, muhto Leammuid Lemet Ánde (Lemet Ánde Stueng) ja su náittosguoibmi Jørgen Starbro Henriksen eaba háliidan nu náitalit. ¶
Soai baicca manaiga duopmára lusa guhte celkkii sudnuide ovttaseallinduomu. ¶
In livčče goassege seaguhan Jesusa, Mohammeda dahje Buddha iežan ráhkisvuođa eallimii.Leammuid Lemet Ande ¶
Kárášjohkalaš lei áigá mearridan ahte son áigu farggamusat náitalit go gávdná irggi. ¶
Jagi maŋŋel go álgalii Jørgeniin de leigga juo dubmejuvvon náittosdillái, diggevisttis golggotmánu 28. beaivve dán jagi. ¶
Girkus eaba háliidan náitalit, danne go Jesusa, Mohammeda dahje Buddha eaba dáhtton seaguhit iežaska ráhkisvuođa eallimii. ¶
Lemet Ánde leaikkastallá dainna go lei duopmár gii náittii sudno, lohká ahte son lea dál duomu vuolde eallimin. Duohtavuođas sudnos lei fiinna ávvubeaivi iežaska fulkkiiguin. ¶
Son lei guossin Dáppe Dál -sáddagis. Guldal go Lemet Ánde muitala iežas náittosdili birra . ¶
Lemet Ánde ii loga vuos vuohttán stuora erehusaid maŋŋel go náitalii. Dat áidna maid lea fuomášan lea ahte dál sus leat ollu ođđa fuolkkit geaiguin deaivvadit. ¶
Juridihkalaš dorvvu dihte soai válljiiga lávket dán dillái, lohká Stueng. ¶
Lemet Ánde ja Jørgen leaba guossin min TV-ráiddus, Studio Sámis, mii oidno NRK Sámi neahttasiiddus  lávvordaga 19.11.16. ¶
Dan sáddagis oainnát maid Slincraze ja Maria Mikkelsena. ¶
Norgga boazodoallohálddahus moivii haddefálaldat áigemeriin. Dál leat dupmejuvvon rihkkon almmolaš oastimiid njuolggadusaid. ¶
Ráisavuona fitnodat Tromssas lea ožžon doarjaga das go oaivvildit Boazodoallohálddáhusa rihkkon almmolaš oastimiid njuolggadusaid. Fitnodat fálai áiddiid vuovdit, muhto Boazodoallohálddáhus čuoččuhii sin buktán dan fálaldaga beare maŋŋit. Vaikko fitnodat lei dan dahkan áigemeari siskkobealde. ¶
Tojo AS fitnodaga Torgeir Sørstrøm lea duhtavaš go váidinlávdegoddi doarjjui sin. ¶
GULDAL: Boazodoallohálddahus rihkui njuolggadusaid ¶
NRK ii leat lihkostuvvan oažžut Boazodoalohálddáhusa vástidit áššái. ¶
Ruvkefitnodat duppálastá golleohcama Biedjovákkis Guovdageainnus. Dál lea fitnodat čoahkkinasteme suohkaniin ja boazodoaluin. ¶
Ruvkefitnodat International Gold Exploration Nordic lea dál Guovdageainnus čoahkkinasteme suohkaniin ja boazodoaluin. ¶
Ovdalaš juovllaid gávnnai fitnodat olu golli Biedjovákkis Guovdageainnus, ja dál áiggoše duppálastet ohcama. ¶
IGE Nordic beaivválaš jođiheaddji Frederic Bratt lohká dán stuorimus prošeaktan mii sis lea Norggas. ¶
GULDAL: Duppálastet golleohcama ¶
Finnmárkkus leat eanemus oahppit geat heitet joatkkaskuvllain. Dál áigu Finnmárkku fylkkasuohkan dutkat manne. ¶
Olu sis geat álget Finnmárkku joatkkaskuvllaide, heitet gasku skuvlajagi. Dán áiggošii fylkkasuohkan jorgalahttet. Danne álget dál dutkat manne Finnmárkku oahppit eai nagot ollášuhttit joatkkaskuvlaoahpu. ¶
Álttá joatkkaskuvlla ohppiidráđi jođiheaddji Therese Berntsen lohká hui ollusiid heaitit go šaddet fárret ruovttuineaset. ¶
GULDAL: Oahppit heitet-prošeakta ¶
Juovlamánu vuosttaš beaivvi álggahii doavttirgráda studeanta dutkanprošeakta man ulbmil lea dutkat manin nuorra boazosámi nuorat válljejit iešsorbmema ovdalii veahki. ¶
Juovlamánu álggus álggahii Sámi Nationála Gealboguovddáža (SANKS) ja Romssa Universiteahta - Árktalaš Universiteahta doavttirgráda studeanta, Jon Petter Stoor, ođđa dutkanprošeavtta, mas áigu dutkat manin nu ollu nuorra sápmelačča, ja earenoamážiid boazodoallonuora válljejit iešsorbmema ovdalii veahki. ¶
Jon Petter Stoor dadjá ahte dát dađibahábut lea váttisvuohta mii lea buot sápmelaččaid gaskkas, muhto ahte dat lea stuorimus nuorra boazosápmelaččaid gaskkas. Dat leage duogáš dasa go sii leat álggahan dán dutkanprošeavtta, dadjá Stoor. ¶
– Lea stuorra váttisvuohta olles sámis go olmmošlogu hárrái, de leat ollugat geat válljejit iešsorbmema áidna čoavddusin váttisvuođaide. Dát lea earenoamáš stuora váttisvuohta nuorra sámiid gaskkas ja ruoŧa bealde ja earenoamážit boazodoallonuoraid gaskkas, dadjá Jon Petter Stoor. ¶
Jon Petter Stoor dadjá ahte oallugiin, geain leat man nu lágan váttisvuođat maid ieža eai oro nagodeamen čoavdit, ja dávjá dat lea vuolggahan iešsorbmenjurdagiid. Lea earenoamážiid maŋimus njealji jagi dáhpáhusat mat leat dagahan ahte sus čuožžilii miella ja áigumuš dán váttisvuođa eanet dutkat. Sus lea sierra sámi referánsajoavku geat sutnje leat doarjjan go dáinna áššiin bargá, dadjá Stoor. ¶
‒ Jus lea nu ahte geasge lea ballu dahje navdá nuppi olbmos leamen iešsorbmenjurdagat, de lea buorre jus dan olbmos njuolgut jearrá ahte leatgo sus dákkár jurdagat. Muhto dalle ferte maiddái gearggus duste vástádusaid máid de oažžu, dadjá Jon Petter Stoor. ¶
Jon Petter Stoor lohka bargamin dutkkalmasain gitta jagi 2019 skábmamánu rádjai. ¶
Máŋggas sámi beakkáneamos dutkiin eai leat máŋgga jahkái duođaštan ahte dutket. ¶
Dábálaččat vurdojuvvo ahte buvttada unnimusat ovtta dahje guokte dutkan-artihkkala jahkái. Dat livččii duođaštussan dasa ahte dutki duođaid dutká. Muhto Sámi Allaskuvllas eai leat formálalaš gáibádusat diesa. ¶
GULDAL: Čendisdutkit ¶
Dá lea listu ¶
Loga ášši dárogillii ¶
Seammás go Norgga sámediggepresideanta juohke jagi beassá doallat ođđajagesárdni TVas olles Norgga álbmogii, de Ruoŧas ja Suomas dearvuođat leat dušše Sámedikki neahttasiidduin. ¶
Mii eat leat fáhten Suoma sámediggepresideantta Tiina Sanila-Aikio ságaide. Muhto Suoma Sámedikki várreságadoalli Heikki Paltto šálloša go sis ii leat seammá vejolašvuohta sárdnut ođđajagisártni TVas nie mo Norggas lea vierru. ¶
– Jus addošii seammá vejolašvuohta maiddái Suoma sámediggepresidentii, de dat loktešii Sámi álbmoga iešdovddu, oaivvilda Paltto. ¶
Son muittuha ahte seammá go Norggas, de Suomas ge ásset sápmelaččat iešguđet sajiin riikkas. ¶
– TV-sárdnumiin sámediggepresideanta olahivččii buot sápmelaččaid ja riikka álbmoga muđuige. Ná sii beasašedje buoret diehtit makkár áššiiguin mii bargat, Paltto lohká. ¶
Son ii dieđe manne dákkár vejolašvuohta ii leat addojuvvon Suomas. ¶
– Muhto fertešeimmet ovddidit ášši rivttes sajiide, Paltto árvvoštallá. ¶
Maiddái Ruoŧa sámediggepresideanta Håkan Jonsson šálloša go son ii beasa sárdnut ođđajagedearvvuođaid TVas nie mot virgeguoibmi Vibeke Larsen beassá. ¶
– Olbmuide dieđusge lea dehálaš diehtit makkár áššiid mii vuoruhat. Muhto Ruoŧa sámedikki politihkkariin lea muđui maid hirpmat váttis beassat mediaide, čilge Jonsson. ¶
– Manne dii ehpet leat ožžon dan seammá vejolašvuođa go Norgga sámediggepresideanttas lea? ¶
– Dasa leat vissásit ollu čilgehusat. Muhto okta sáhttá leat dat ahte Norggas beroštit sámi áššiin eambbo go maid Ruoŧas dahket, son vástida. ¶
Dasa lassin jáhkká Ruoŧa sámepolitihkkáriid menddo álkit dohkkehit dili. ¶
– Fertet čavget suittehiid buorebut ja geahččalit oažžut buoret diehtojuohkinvejolašvuođaid. ¶
Seammá go Suomas, de Ruoŧas ge lea ođđajagedearvvuođat dušše Sámedikki neahttasiiddus. Ruoŧas dearvvuođat leat sihke ruoŧa- ja sámegillii , Suomas ges dušše suomagillii. ¶
Trine Skei Grande (V) ja Bård Vegar Solhjell (SV) eaba beasa lágidit čoahkkima Ruoššas go soai eaba leat ožžon visuma riikii. Olgoriikkadepartemeanta lohká siva dasa leat go Norga lea fápmui bidjan EU garra doaibmabijuid Ruošša vuostá. ¶
NSR:a joatká ain bargiidbellodagain gullahallat, muhto orru maid suoli oktavuohta dainna ovddeš "njelješ joavkkuin" . ¶
- MIi eat leat šat doallan oktavuođa dainna ovddeš njelješ joavkkuin, deattuha NSR:a sátneguoddi ráđđádallamiin, Klemet Erland Hætta. ¶
Son ii mieđit ahte sii seammás go šiehtadallet Bargiidbellodagain, maiddái doalahit oktavuođa dainna ovddeš doarjjajoavkkuin, mii sis leamaš Sámedikkis. ¶
GULDAL: Klemet Erland Hætta ¶
Muhto Sámeálbmotbellodaga áirras Jánoš Trosten gal sáhttá muitalit eará go dan maid Klemet Erland Hætta mieđiha. ¶
Go jearrat leago NSR.a leamaš oktavuođas suinna, de fástida ahte "dat leamaš moadde cizáža mat girddašit, muhto man dásis dat cizážat leat, dan in duođaš in duohko in ge deike" . ¶
GULDAL: Janoš Trosten ¶
Maiddái sámeálbmotbellodaga Terje Tretnes dovddasta ahte NSR:a leamaš suinna oktavuođas otne iđit, muhto ii muital man oktavuođas, ja man birra lei sáhka. ¶
Bargiibellodat dat lea gáibidan NSR:a botket buot oktavuođa dainna "njelješ joavkkuin" jus singuin gal ležžet jurddašan šiehtadallagoahtit. ¶
NSR:a parlamentaralaš jođiheaddji Lene Hansen ii loga diehtit das maidege ahte NSR:a mahká leamaš oktavuođas Guovddášbellodaga Olaf Eliasseniin. ¶
Hansen duođašta ahte NSR:a lea botken oktavuođa daid boares ovttasbargoguimmiiguin dál go Bargiidbellodagain leat šiehtadallamiin. ¶
GULDAL: Parlamentaralaš jođiheaddji Lene Hansen ¶
Nu šaddá ge eahpečielggas mii lea dáhpáhuvvamin, go Jánoš ja Tretnes duođašteaba ahte "lea oktavuohta" ja Klemet Erland Hætta gis behttala. ¶
Jus Sámi Radio galggaš geahččalit tulkot dán dili, de orru hui čielggas ahte sihke Janoža ja Tretnesa dáhttu livčče ahte NSR:a ii lihkostuvašii Bargiidbellodaga šiehtadallamiin. Soai hálidivččiiga ahte dát boatkanivčče measta ovdal go lea álgán. ¶
NSR:a ja Klemet Erland Hætta gal leat duođas čovdosiid ozus, ja lea sakka jáhkehahtti ahte sii dál geahččalit čorgadit meannudit Bargiidbellodaga oktavuođaiguin. ¶
Bargiidbellodaga šiehtadallanjoavkku jođiheaddji Marianne Balto Henriksen ii jáhke mákkár ge šiehtadusa gárvánit otnážii beal-guovtti rádjái. ¶
GULDAL: Marianne Balto ¶
Mii eat gieđahala nissonolbmuid eará láhkai go almmáiolbmuid geat riŋgejit midjiide dáhkidit guollefatnasa. Nu lohká beaivválaš jođiheaddji Tromstrygdas, Eirik Fossli. Dán vahkkoloahpa logai nissonlaš skiipahoavda, Sandra Andersen Eira, ahte olbmot eahpidedje su go áiggui dáhkidit iežas fatnasa Tromstrygdas. Fossli oaivvilda ahte ferte leat boasttuáddejupmi. ¶
Olbmuid birgejumi guorahallamat, steampilastet dávjá sápmelaččaid heajos birjejeaddjin, vaikko nu ii leat, oaivvilda Romssa Universitehta professor, Asle Høgmo. ¶
Høgmo gii logadalai identitehta semináras Deanus dán vahkus, lohká gávdnot ollu guorahallamiid mat steampalastet sámi guovllu olbmuid fuonesbirgejeaddjin. ¶
Semináras son gesii ovdan muhtun Stuorradikkedieđáhusa gos sámegielda Divttasvuotna, oažžu fuonesbirgejeaddji steampala. ¶
GULDAL: Steampalaston geafin ¶
- Muhto go jearat olbmuin geat ásset dáid guovlluin, de gal sii lohket iežaset leat buresbirgejeaddjin. Sis han leat buot maid dárbbašit árgabeaivvis, muitala Asle Høgmo. ¶
Son oaivvildda sápmelaččain leat eará árvvut guovddážis go dat maid guorahallamat dáhttot olbmuid vástidit. ¶
Ii leat dušše ruhta ja materialalaš ávdnasat mat leat riggodagat sin mielas, muhto maiddái dat ahte sis leat vuonat, luondu, kultuvra. Maiddái dan go besset eallit ovttas eará sápmelaččaiguin, dagahit ahte mis lea buorre dilli, lohká Høgmo. ¶
Son ii loga guorahallamiid iešalddis boastut, muhto lea dehálaš digaštallat mat leat dehálačča árvvut servvodagas. Eai leat dušše ruđat, fiinna biillat, visttit mat leat dáhálaččat olbmo birgejumis. ¶
Jus gažaldagat eai heivehuvvo olbmuid árvvuid mielde, de dat sáhttet addit boasttu dieđuid njunuš eiseválddiide ja nannet ovdagáttuid ahte sápmelaččat eai leat ollislaš olbmot ja ahte sis ii leat ollislaš kultuvrra. ¶
Deanu montessoriskuvllas eai leat doarvái oahppanoahpaheaddjit nu mo logu dáfus gáibiduvvo. Nu dat čájeha oahpahusdirektoráhta bearráigeahčču raporta. NRK:i muitala skuvla ahte sii eai deavdde monte-soripedagogihka erenoamášgealbo- gáibádusa, muhto leat dál ohcamin oahpaheddjiid geain livččii dát gealbu. ¶
Kárášjogas leat suhttan go vuorddihit sin máŋggaid diimmuid go galggašedje buktit ruskkaid. ¶
Kárášjogas eai dohkket ahte Mánnevári ruskavuostáiváldin ii leat rabas eambbo moadde diimmu vahkus. ¶
Go Sámi Radio finai doppe, ledje 25 biilla vuordime vuoru. ¶
– Dát ii leat dohkálaš, lohket máŋggas: ¶
GULDAL: Heajos doappardustehus ¶
Vuostáiváldin lea rabas dušše duorastagaid 12 rájes guđa rádjái eahkedii, ja dasa eai duđa dát olbmot geat ikte ledje šaddan maŋŋálagaid vuordit iežaset vuoru. ¶
Kárášjoga gieldda ráđđeolmmái Jan Terje Nedrejord lohká juo moadde vahku áigi bivdán buoret rabasáiggiid Finnmárkku Birasbálvalusas. ¶
Finnmárkku Birasbálvalusa beaivválaš jođiheaddji Atle Michael Hove ii loga sin šaddan čuovvolit ášši go ii son, eai ge eará njunnošat leat leamaš barggus. ¶
Hove lohká ipmirdit ahte okta beaivvi vahkus ii leat doarvái, muhto ii duostta lohpidit juste goas bidjet vuohkkasit rabasáiggiid Mánnevárrái. ¶
- Dákkár guorahallamis ii leat ávki, go bargit gáibidit bargobearráigeahču guorahallat, lohká advokahtá Randulf Riderbo. ¶
Vuossárgga galgá muhtin priváhta fitnodat guorahallagoahtit váttisvuođaid Kárášjoga boazodoallokántuvrras, gos guokte bargi čuoččuheaba ahte leaba givssiduvvon. ¶
-Bargobearráigeahčus dat livččii luohttámuš ja lea ge sin ovddasvástádus guorahallat dákkár bargosajiid gos máŋga bargi leat dieđihuvvon buohccin, belohahkii mobbema geažil, lohká Riderbo. ¶
GULDAL: Bargobiras guorahallan ¶
Boazodoallohálddahusa vuolitdirekteuvrras, Hans Roar Christiansenis dat lea bargiidovddásvástádus. ¶
Son ii hálit searvat jearahallamii Sámi Radios, muhto muitala ahte sii almmuhedje ahte ohcet fitnodaga gii sáhttá čađahit guorahallama ja vállje daid fálaldagaid vuođul maid ožžo sisa. Dađi eambbo ii hálit son dadjait áššái. ¶
Randulf Riderbo fas lohká ahte ii leat iešalddis dat mihkkege váttisvuođat ahte lea muhtun privahtafitnodat, muhto dalle livččii dat galgat dahkkot ovttaráđálaččat bargiguin. ¶
Reivves maid buohccindieđihuvvon bargi lea sádden bargobearráigehččui, čilge son movt ja manne dovdá ahte ii nákce bargui hoavdda bargovugiid geažil. ¶
Son čállá ahte lea fárrolaga eará bargiiguin gávnnahan ahte sii eai sáhte luohttit dán guorahallamii mii dál biddjo johtui, danne go bargiidorgansašuvnna ovddasteaddjit eai leat váldon fárrui prosessii gos guorahallan lea plánejuvvon. ¶
Dan dihte gáibida bargi ahte Bargobearráigeahčču boahtá su bargosadjái. ¶
Boazodoallohálddahusa bargiidhoavda Hans Roar Christiansenis ii mieđa dasa ahte bargit eai leat leamaš fárus dán proseassas. ¶
Son dadjá sámi radioi ahte buohkat leat váldon mielde proseassas ja ahte bargiidovddasteaddjit leat leamaš fárus mearrideame ahte galgá bargoguorahallan. ¶
Go Sámi Radio jearrá sus ahte movt guorahallama ráhkkaneapmi lea čađahuvvon, de ii hálit dan vástidit, muhto dadjá ahte buot bargit leat ožžon dieđu bargodili guorahallama birra. ¶
Bargi advokáhttá fas čuoččuha ahte su klieantta organisašuvnda ii leat beassan mielde čoahkkimiidda. ¶
- Ášši lea haksogoahtán, mii orru čájeheamen ahte boazodoallohálddahusas lea váttis ášši, lohká Riderbo. ¶
Lapland namahus ii leat nu dovddus go Sápmi namma, dan oaivvildit eanaš sisafárrejeaddjit Kárášjogas. ¶
Sihke NSR ja ráđđehusa bealis leat moaitán go Finnmark reiseliv mátkoštanfitnodat atná "Norwegian lapland" go vuovdalit Finnmárkku. ¶
Filipinnalaš Christina Takiki muitala ahte sutnje gal lea Sápmi ja saami-people namahus oahppásit go Lapland namahus. ¶
GULDAL: Eai dovdda lapland namahusa ¶
Sampmi ¶
Son soaitá leat máilmmi áidna sámegielat dákkár barggus. ¶
Risten Anne Grønmo fárrii Ruŧŧii gos válddi naprapáhtaoahpu Naprapathøgskolanis, mii lea okta dain njealji naprapahtaskuvllas olles máilmmis(!). ¶
Risten Ánne gearggai 4-jagi naprapáhtaoahpuin ođđajagimánus. Dál bargá son Romssas, gos sus lea kantuvra. ¶
Itgo leat goassege gullan naprapáhta birra? Dalle it dáidde leat dat áidna. ¶
Risten Ánne oahpai Stockholmma Naprapáhta allaskuvllas dikšut olbmuid, geain leat bákčasat dahje giksašuvvet dehkiiguin dahje láđđasiiguin. ¶
Su bargobeaivi ii leat nu olus earálágan go manuellaterapevttas. ¶
– Mii maid dikšut giehtavehkiin. ¶
Maiddái bargá Risten Ánne manuellaterapevtan, dm. dikšu dehkiid ja lađđasiid. Son dikšu iešguđetlágan váttuid, nu movt oaive- ja čielgebákčasiid ja muđui maiddai čippiid, olggiid, lađđasiid ja dehkiid. ¶
Risten Ánne dikšu sihke mánáid, rávis- ja vuorasolbmuid. Muhto lea dihto joavku mii dávjjimusat boahtá. ¶
– Kantuvrabargit! Sis lea dávjá stiivon niski ja dainna giksašuvvet. ¶
Muđui finadit su luhtte maid lášmmohallamin. ¶
– Eatnasat geat bohtet naprapáhta lusa bártidit čielge- ja niskebákčasiiguin. ¶
Naprapáhtatfálaldat lea Davvi-Norggas lassánan maŋemuš jagiid. Sivvan manin olbmot válljejit naprapáhta lusa vuolgit, lea oanehis vuordináigi. ¶
– Dávjá fertejit buohccit vuordit mánnoviissaid ovdalgo ožžot diimmu fysioterapevtta lusa. Naprapáhta lusa sáhtát muhtomin beassat seamma beaivvi go diimmu ozat. ¶
Risten Ánne kantuvrras Romssas jorret sámegielagat maid, go son dat soaitá leat áidna sámegielat naprapáhta olles máilmmis! ¶
– Munnje lea veaháš amas dahje váttis dikšut sámegillii, go in leat hárjánan sámegiela atnit barggadettiin. Muhto livččii hui somá dávjjit dan dahkat, vai juo hárjánan. ¶
Naprapatiija lea manuella dikšunvuohki. Dat doaibmá dainna lágiin ahte Risten Ánne geavaha gieđaid ja iešguđetlágan teknihkaid go iská, čielggada ja dikšu bákčasiid ja váttuid. ¶
Go Risten Ánne gávdná siva, de ges ruvve ja deaddá dehkiid ja mobilisere ( "doadjit" ) lađđasiid. ¶
– Mun in liiko "doadjit" sátnái, dat orru leamen máilmmi váralaš! ¶
Risten Anne jáhkká olbmuid giksašuvvat čilggiin ja niskkiin go eai lihkat doarvái. ¶
– Olus čohkkájit olles beaivvi go leat barggus, ja go ruoktot jovdet, de borret mállásiid ja fas čohkkedit. ¶
Risten Ánne ávžžuha olbmuid álgit eanet lihkadit bisuhit iežaset dearvvasin. ¶
Eai gávdno oktasaš dieđut das ahte guđiin finnmárkku skohtermáđijain leat gaskkat gokko leat váralaš uđasbáikkit vaikko gielddat leat gohččojuvvon kártet dákkár skohtermáđijaid. Fylkkamánni birasgáhttenhoavda, Bente Kristiansen lohká dát galggašii dahkkot dálkkádat- ja birasdepartemeantta ođđa máđiinjuolggadusaid mielde. ¶
Kulturdepartemeantta lohká lobiheapmen go eai geavat sámegiel namaid geaidnogalbbain. Dattetge lea dušše unna oasáš Davvi-Norgga gávpogiin galbejuvvon sámegiel namain. Stáhta geaidnodoaimmahat lea fas iežas bealis mearridan ahte sámegiel namma biddjo dušše gávpogiid alit báikenammagalbii ja vilges galbbaide ii. ¶
Amerihkálaš eiseválddit eai guhkit áigemeari eváhkueret miellačájeheddjiid Oaceti Sakowin leairras lahka Standing Rock. - Sii fertejit váldit vuhtii olbmuid dorvvolašvuođa ja luonddubirrasa, čilge Army Corps of Engineers vástádusastis miellačájeheddjiide. Dat sullii 300 miellačájeheaddji galget leat guođđán guovllu ovdal gaskavahku diibmu 14. ¶
Guolásteaddjit eai leat dássážii dieđihan váttisvuođaid birra go sirde DAB:i. Dan muitala Nordlándda fylkka Fiskarlaga jođiheaddji Steinar Jonassen. Dál lea measta mánu áige go NRK guđii FM-fierpmádaga Nordlánddas, ja báikkálaš rádiot válde badjelasaset FM:a. Otne guđđet Trøndelágas ja Møre ja Romsdalas FM-fierpmádaga. ¶
Sámi girječálli lea fuomášan ahte sámi girjjálašvuohta ii šat geasut. Dan duođašta maid Deanu girjerádjosa jođiheaddji Ragnhild Måsø. ¶
Sámi girječálli Rauni Magga Lukkari lea vuohttán ahte sámit eai šat loga girjjiid maid sii, ovddes girječállit, leat čállán. Lukkari navdá nuorat eai beroš sin dološ bákčasiin. Danne sin čállosat eai geasut dálá nuoraid. Nuorat varra dáhttot dán áigge dáhpáhusain lohkat. ¶
Deanu girjerádjosa jođiheaddji Ragnhild Måsø muitala iežas vuohttit bures ahte olbmot eai luoikkat sámi čáppagirjjálašvuođa girjjiid. Eai nuoratge luoikkat dáid, sii geat leat oahppan skuvllas sámegiela. ¶
Son čájeha dihtoris man galle sámegielgirjji sii leat luoikan olbmuide. Ja dat eai gal lean nu galle. Ragnhild Måsø muitala nuorat jerret gal románaid sámegillii, muhto go son čájeha girjjiid, de dattege eai luoikkat daid. ¶
Olles olbmot baicce luoikkahit álkkes mánáidgirjjiid. Dan dahket danne go ieža leat oahpahallamin sámegiela. ¶
Soffá Solbakk Anti muitala iežas lohkat dáro- ja eaŋgalas girjjiid. Son lohká máinnaslagan girjjid, girjjiid maid gohčoda "fantasi" girjin. Iežas lohká lohkat girjjiid mat geasuhit. Son áinnas lohká eaŋgalasgillii, vai oahpašii eaŋgalasgiela buorebut. Sámegiel girjjjiid son ii gal nu viššalit loga, eai dat geasut. Ruovttus leat sis olu čáppagirjjálašvuođa girjjit sámegillii, muhto daid son gal ii leat vel lohkan. ¶
Iežas lohká Soffá lohkat olu. Iđđedis lohká girjjiid go skuvllabussen mátkošta, ja eahkedis maid lohká ovdal go nohkká. Ja son lea viššal luoikkahit girjjiid Deanu girjerádjosis. ¶
Ahte ii oktage šat galgga oažžut ánssu soahtebálvalusaid ovddas, gohčoda historihkar Arvid Petterson historia-gielisteapmin. Gieskat biehttalii Norgga ráđđehus gudnijahttimis nuppi máilmme soađi soalddáhiid ánsomedáljain, váikko historihkkárat ledje ávžžuhan. Petterson ii leat eisege ovttaoaivilis gártadit soahteánssuprošeavtta bohtosa dušše girjin, ja soahtebálvalusa gudnejahttin báhcá ánssu haga. ¶
Vihtta bivdojoavkku Finnmárkkus eai soaitte beassat ealgabivdui dán jagi, go leat rihkkon njuolggadusaid. ¶
Vihtta bivdojoavkku šaddet dál čilget rihkkumiid mat leat fuomášuvvon go Finnmárkoopmodat (FeFo) lea dárkkistan guorranbeatnagiid, Finnmárkku ealgabivddu oktavuođas. ¶
Dieđihuvvon ráŋggáštus go rihkku njuolggadusaid lea hilgun dán jagi ealgabivddus. ¶
– Dát soaitá guoskat buot bivdojoavkku miellahtuide, lohká Finnmárkkuopmodaga meahccehoavda Rolf Kollstrøm. ¶
GULDAL: Vihtta bivdojoavkku eai soaitte beassat bivdui ¶
Dieđiheaddjit leat muitalan NRK Trafikk tipsa siidduin ahte sii leat oaidnán ollu ealggaid gaskkal Stuorravuonna ja Juvravuonna. ¶
Sampmi ¶
Inger Eline Eriksen lea čielgasit rievdadan iežas eallindábi. ¶
Árja-politihkkár Inger Eline Eriksen (28) lea okta dain, geat leat nuppástuhttán eallindábiideaset. Dábálaččat bargá son Sámedikkis, hárjehallá, dikšu mánás ja borrá dearvvašlaččat. Son lea mearridan ahte son ii háliit bidjat áiggi TV geahččat. ¶
– Lea dihtomielalaččat válljen dahkat nu go dan oaidná oalle áigesuolan, muitala Eriksen. ¶
Su ruovttus II gávdno Tv vuostáiváldinrusttet, muhto dieđusge leat sis dihtorat ja telefuvnnat. Muhto 2015:s, mo sáhttá TV haga eallit? ¶
– Lea dieđusge dehálaš čuovvut mielde mii ođđasiin muitaluvvo, muhto jus jurddašat masa áigi manná go geahčat TV, de lea dakkár prográmmaide, maid sisdoalu olmmoš ii muitte šat guovtte beaivve maŋŋel, son muitala. ¶
Su mielas dat ii mangeláhkai buorit su eallima. ¶
– TV váikkuha midjiide nu olu ahte eat ádde oppa jurddašitge man olu. Min nuorat gehččet hui olu amerihkálaš tv-ráidduid. Sii geavahišgohtet sin dadjanvuogit, ja muhtun muddui maid láhttenvugiid. ¶
Son jáhkká ahte olmmoš navdá ahte dan maid oaidná TV:s lea dat mii lea dábálaš, muhto ahte dat mii lea dábálaš lea dat mii geavvá dás ja dál. ¶
– Sámi mánát leat leamaš ovddešáigge luonddumánát, nu ahte jus galgá mánáide addit dan máhtu, de ferte dasa bidjat áiggi. Dalle ii ábut bidjat máná TV ovdii, muitala Eriksen. ¶
Go mearridii ahte galggai birget TV haga, de dagai čielga mearrádusa. Nuppástuhtedettiin eallindábiIdis, de ferte olmmoš mearridit ahte nu galgá leat, ja dahkat nugo lea mearridan. ¶
– In sáhte lohkat ahte ii leat váttis, go olmmoš han lea hárjánan vissis vuogi mielde eallit. Olmmoš lea čuvvon seamma minstara mánnávuođa rájes jo. Gáibida olbmos issoras olu go mearrida rievdadit juoidá báifáhkka, lohká Eriksen. ¶
Máŋggas leat mearridan jagi álggus hárjehallagoahtit. Eriksen lea ieš álo leamaš viššal lihkadit, ja geavaha olu iežas astoáiggi dasa. Ja jus háliida rievdadišgoahtit eallindábiIdis, de lea hárjehallan buorre evttohus. ¶
– Lea hui álki dušše mannat hárjehallat, ja muhtun áiggi geažes, de dovdagoahtá ahte ferte dan dahkat. Go lea buorre dearvvašvuohta, de lea maid buorre mokta. Dat mearkkaša maid ahte bearašdilli šaddá buoret, lohká Eriksen. ¶
Muhto son muitala maid ahte ferte oahppat vuoruhit ja geahččat stuorát perspektiivvas. ¶
– Vaikko leat ollu barggut ruovttus, láhttit bassat dahje čorget lanja, de ferte oaidnit mii lea dehálaš. Lea go dehálaš ahte láhtti lea buhtis vai dearvvašvuohta dat lea deháleabbu. ¶
Su mielas mii leat šaddan menddo materialisttalaččat. ¶
– Olmmoš soaitá jurddašit ahte fiinna biktasat, ođđa biila ja čáppa ruoktu dat lea dehálaččat. Dat mii olgguldasat oidno, dat dat adojuvvo adnojuvvo dehálažžan, IIGE rumaš ja buorre miella, lohká Eriksen. ¶
Odne deaivvadit Barentsguovllu eamiálbmogiid jođiheaddjit Girkonjárggas digaštallat ovttasbarggu. ¶
Dát čoahkkin dollojuvvo dan dihte go bidjet eanet ja eanet návccaid Barentsovttasbargui. Nu čilge Christina Henriksen gii lea Barentsčállingotti eamiálbmotráđđeaddi. ¶
GULDAL: Barentsčoahkkin Girkonjárggas ¶
Čoahkimii bohtet Sámedikki presidenta Egil Olli, gii maiddái lea Sámi parlamentáralaš ráđi presidenta, Sámeráđđi ja Sámi nissonforum. ¶
Čoahkkimii searvá maid RAIPON nammasaš organisašuvdna mii lea Ruošša organisašuvdna davviguovllu olbmuide. Presidenta, várrepresidenta ja okta hálddahusas bohtet čoahkkimii. ¶
Maiddái Barents eamiálbmot bargojoavkku jođiheaddji Bjarne Store-Jakobsen oassálastá. ¶
Henriksen muitala ahte sii áigot buktit ovdan olgoriikkaministarii evttohusa eamiálbmotprošektii. ¶
Dát čoahkkin lágiduvvo dan oktavuođas go Norgga olgoriikkaministtar Jonas Gahr Støre deaivá Ruošša olgoriikkaministara Sergej Lavrova Girkonjárggas odne. ¶
Sámiid Álbmotlihttu (SFF) dáhttu vuđolaš digaštallama eamiálbmotdivada birra iežaset riikkačoahkkimis Skáiddis miessemánus. ¶
GULDAL: Digaštallet minerálamávssu ¶
– Dán áššis ii leat vel mearridan maidege loahpalaččat, danin lea Sámiid Álbmotlihttui lunddolaš dan váldit riikačoahkkin áššin, lohká lihtu nubbejođiheaddji Hjørdis Nilsen. ¶
Nubbin stuorámus sámi organisašuvdna Sámiid Álbmotlihttu ii leat vel makkárge cealkámuša buktán áššái go Sámediggi gáibida oažžut divatmávssu minerálaroggamiid ovddas, ja go gáibidit beassat dohkkehit minerálaroggamiid olles sámi guovllus. ¶
Sis eai áirasat Sámedikkis, muhto válljejit leat mielde sámi servvodatdigáštallamis ja fertejit nu váldit stuorra áššiid ovdan stivrras, ja riikačoahkkimis. Miessemánu álggus deaivvada lihttu riikačoahkkimii Skáidái Finnmárkui. ¶
– Riikkačoahkkimis áigut maid digaštallat Sápmi ja Lappland sániid geavaheami birra. Maiddái mearráguolásteddjiid bivdoáiggiid áigot váldit ovdan doppe, lohká Hjørdis Nilsen. ¶
Álttá eanadoallit ja Beaskáđđasa boazodoallit eai nagodan ievttá čoahkkimis soahpat maid galget dahkat go bohccot bahkkejit boanddaid gittiide. ¶
Beaskađđasa orohaga ovdaolmmos, Jørgen M. Eira lohká ahte áidi cakkašii bohccuid, muhto eananeaiggadat eai áiggo áidut gittiid. ¶
Jørgen M. Eira deaivvadii ikte Ruonavuovddi eanandolliiguin soabadit movt coavdit vattisvuoda go guhkes gida geazil leat sin bohccot bahkken gittiide ¶
GULDAL: Soabadančoahkkin boanddaid ja boazodoalliid gaskka ¶
Muhto Álttá Boanddaidsearvvi jodiheaddji Jørn Suhr, ii miedit Eira arvalussii ahte aidut gittiid. ¶
– Aidumiin han mii dohkkehivččiimet ahte boazodoallit galget beassat rihkkut laga, lohka Suhr ja čujuha guođohangeatnegasvuhtii. Ii ge son duda šat dusse gittiid gahttet, go lága mielde eai oppa galgga ge bohccut njiedjat Beaskkaddasis vulos Gargia-vággái, lohká Suhr. ¶
- Mii skeŋket dáid eatnamiid indiánaide vai heitet gearjideames, lohká Norgga Gonagasa máhka Erling Lorentzen, gii ii mieđit indiánaid eanaeaiggádin. ¶
Norgga Gonagasa mága fitnodat, Aracruz Celulose, dohkkeha Brasila justisministara mearrádusa ahte fitnodat ferte addit 11 000 hektara sturrosaš eatnama indiánaide. ¶
- Dat mii dál lea dehálaš miidjiide lea ahte indianat eai šat gáibit eambbo eatnamiid, lohká fitnodaga vuođđudeaddji Lorentzen. ¶
GULDAL: Aracrus indiánaide ¶
- Go unnánačča vuos ožžot, de gáibidit eanet. ¶
Das mii ballat ge dás duohko jus ii daddjoš dál čielgasit ahte guovlu ii leat gullan sidjiide, lohká Lorentzen. ¶
Guđalohtlogus ásahii son celulose fabrihka, Esperito Santo gulvui Brasialas. ¶
Dan rájes lea fitnodat ja guovllu eamiálbmogat riidalan eatnamiid alde, go indiánat oaivvildit sii leat biddjon eret iežaset guovllus čahkken dihte saji celulose fabrihkkái ja plantašaide. ¶
Aracruz lea gis čuoččuhan ahte guovllus eai lean indiánat go sii bohte dohko, ja sii leat oastán eatnamiid lobalaš vuogi mielde. ¶
Distaga mearridii Brasila justisministár ahte dát guovlu gullá indiánaide, ja nu ferte fitnodat addit oktibuot 11 000 hektara indiánaide. ¶
Lorentzen mielas lea dehálaš maid ministár lea cealkan, namalassii ahte fitnodagas dat lei oamastanvuoigatvuohta eatnamiidda. ¶
- Dasa lassin lohká maid ministár ahte mii leat oastán daid lobalaš vuogi mielde, muhto fertet dál addit eatnamiid indiánaide vai dat riidu lohaphauvvošii, lohká Lorentzen. ¶
Aracruz Celulose direktevra Carlos Roxo lohká ahte sii dál áigot gáibidit dáhkádusa indianain mas lohpidit ahte eai šat gáibit eambbo eatnamiid fitnodagas. ¶
Direktevra jáhká olahit dákkár soahpamuša, muhto lohká maid ieažet diggái mannat, jus nu ii geavaš. ¶
Dutki Anne Tandberg oaivvilda buoiddit olbmot, sahkanahttinpillát ja boarrasat eatnit, leat čilgehussan dasa go dál riegádit eanet jumežat go goas ge ovdal. ¶
Logut Norgga riegádahttinregisteris čájehit ahte jahkásaččat riegádit 60 duhát máná Norggas, ja lagabui 2 proseantta sin gaskkas leat jumežat. ¶
1988 rájes lea jumežiid riegádandávjodat lássánan, lohká Tandberg. ¶
Nissonat ožžot mánáid maŋŋelis dál go ovdal, ja go leat eambbo 35 jagi boarrásat, de lea sis bealgoalmmát gearddi stuorát vejolašvuohta oažžut jumežiid go nuorat etniin geat leat 20 jagi. ¶
Logut čájehit maid ahte sahkanahttinveahkkeneavvuid vuovdin, nu go Pergotime, lea 15 geardde lassánan 1972:s 2004: rádjai, dieđiha ođasdoaimmahat NTB. ¶
Norga ferte bidjat eambbo návccaid álggahit guollebiepmahagaid eará guole šlájain go dat mat dál juo gávdnojit. Nu boahtá ovdan ráđđehusa mearrastrategiija plánas maid odne álmmuhit. Ealáhusministtar Monica Mæland lohká Norggas stuorra vejolašvuođaid. ¶
Finnmárkku vuođđoskuvllain lassána oahpakeahtes oahpaheaddjiid lohku. Nu čájehit Finnmárkku Fylkkamánne logut. ¶
Vuođđoskuvllain Finnmárkkus leat lagabui 3 proseantta oahpaheaddjiin oahpaheaddji oahpu haga. ¶
Lohku lea dalle beali stuorát go diibmá. ¶
- Riddoguovllu skuvllain váilot eanemus oahppanoahpaheaddjit, lohká Finnmárkku oahpahusdirektevra Trygg Jakola. ¶
GULDAL: Oahpakeahtes oahpaheaddjit ¶
Go sáhka lea oahpaheaddjiin geain ii leat oahpaheaddji oahppu, de lea Láhppi bajimuččas ja dasto čuvvot Davvenjárga, Gángaviika ja Várggát. ¶
Jus váldá mielde priváhta skuvllaid, de boahtá Deanus Montesorri skuvla hui alás listtas, go doppe leat 40% oahpaheaddjiin dohkkálaš oahpahusa haga. ¶
Álttá Kristtalaš vuođđoskuvlla logut čájehit gis ahte doppe váilot 11% olles oahppan oahpaheaddjit. ¶
Sihke Kárášjoga ja Guovdageainnu vuođđoskuvllain leat buohkat ollesoahppan oahpaheaddjit, čájehit logut. ¶
Barentsáhpái plánejuvvojit dán jági 13 ođđa oljobohkanguovllu. ENI-Norge lea eambbo oljoozus Goliat bohkanrusttegiin. Statoila álggaha fas Korpfjell bohkanprošeakta Norgga-Ruošša rájá alde. Oljoanalytihkár Jarand Rystad lohká Petroarctic neahttasiidui ahte sáhttet gávdnat 10 miljárdda fárpal oljju. ¶
Barentsčállingoddi vuoruha vel eanet álgoálbmotdoaimmaid dán jagi, go lea ožžon lasi ruđa departemeanttas. ¶
Barentsčállingoddi vuoruha vel eanet álgoálbmogiid doaimmaid ja prošeavttaid. ¶
Norgga olgoriikadepartementa juolluda dán jahkái 34 million ruvnno Barents ovttasbargoprošeavttaide ja oassi ruđain manná sápmelaččaide, nenetsaide ja vepsaide. ¶
Ruošša beal sámit háliidit oahppat gielddasámegiela ja bargagoahtit boazodoaluin. ¶
– Álgoálbmotprošeavttat, eandalit nuoraid- ja ealáhusprošeavttat vuoruhuvvojit dán jagi, dadjá Barentsčállingotti álgoálbmotráđđeaddi Christina Henriksen. ¶
GULDAL: Barents nanne álgoálbmogiid ¶
Šearádahkan lea buorre oaidnit. Luottat ja fieskkit oidnojit viehka bures. ¶
- Juohke goalmmát sápmelaš vealahuvvo čearddalaččat, čájeha Romssa Universitehta Sámi dutkama guovddáža dutkan. ¶
Nu muitala Romssa Universitehta stipendiahta Ketil Lenert Hansen. ¶
- Sápmelaš vealahuvvo čearddalaččat, nu garrasit ahte dat čuohčá olbmo dearvvašvuhtii, čájeha dat ođđa dearvvašvuođa guorahallan, lohká son. ¶
GULDAL: Sámit givssiduvvojit ¶
Sullii 12.200 olbmo, 36 ja 79 jagi gaskka, golmma davimus filkkas, leat leamaš mielde dán guorahallamis. ¶
Guorhallama váldoulbmil lea leamaš iskat leat go čearddalaš earálagánvuođat givssidemiiguin ja vealahemiiguin maid olbmot vásihit. Dán oktavuođas lei maid deahálaš oažžut ovdan makkár vejolaš váikkuhusat das leat dearvvašvuhtii. ¶
Ketil Hansen muitala ahte sii, geain lea nannoseammos sámi identitehta, givssiduvvojit eanemusat. ¶
36 prosenta sin gaskkas leat vealahuvvon čearddalaččat ja 37 proseantta gis leat vásihan givssideami. ¶
Go bidjá oktii loguid, de lea juohke nubbi sápmelaš givssiduvvon. Dat lea Ketil Lenert Hansen mielas hirpmustahtti alla lohku. ¶
Sii geat leat leamaš mielde guorahallamis, leat givssiduvvon dávjjimusat skuvllain ja internáhtain mat ledje ásahuvvon dáruiduhttima várás. ¶
Sii leat maid iskan leat go olbmot vásihan givssideami maŋimuš jagi. Maiddái dalle leat sápmealaččat olgguštuvvon eambbo go dážat, erenoamážit iežaset lagasguovllus. ¶
Dážat geat leat givssiduvvon, leat gis vásihan dán bargosajis. Hansen ballá vealaheami ja givssideami čuohcat dearvvašvuhttii, erenoamážit psykologálaččat. ¶
Iskkadeapmi čájeha ahte daid gaskkas geat givssiduvvojit, lea viđa geardde fuonit dearvvašvuohta go earáin. ¶
Guorahallan čájeha maid ahte sápmelaččat geat ásset giellahálddašanguovllu olggobealde, vásihit eambbo givssidemiid ja vealahemiid go sápmelaččat geat ásset giellahálddašanguovllu siskkabealde. Hansen ii dieđe siva dasa, muhto jáhkká ahte giellahálddašanguovllus lea buoret sámi fálaldagat go eará sajis. ¶
Romssa universitehta Sámi dutkamiid guovddáža ossodatjođiheaddji, Ragnhild Vassvik Kalstad, lohká dát oassi iskkadeamis lea eanemus hirpmustahtti. ¶
Su mielas lea buorre go dál leat dutkanraporttat mat duođaštit vealaheami ja givssideami, ja ahte eai šat dárbbaš dušše árvádallat. ¶
Šearus mearkkaša ahte lea čielggas. ¶
Publisert ¶
Šearus-sáni sáhttá geavahit čilget jierpmi ja jiena, omd. Jierbmi lea ain nu šearus. Ja dat mearkkaša ahte olmmoš ii leat mealtigoahtán. ¶
Jietna lea šearus, mii mearkkaša ahte dat lea čielggas. ¶
Šearus -sátni ii gula dušše jitnii, omd . gal dien olbmos lea šearusis jietna , muhto maiddái jierbmái. Muhtumin sáhttá daddjot oalle vuoras olbmo birra, ahte sus lea jierbmi ain šearus, ii leat mealtigoahtánge . ¶
Sámi eananoamasteaddjit massan oaggonrivttiid luossajohkii Gaska-Romssas. Dan lea Eanajuohkinriekti mearridan. ¶
Sápmelaččat Sáččás Gaska-Romssas leat 1700 -logu loahpa rájes oggon Liditvuona-čázádaga. ¶
Sápmelaš eananoamasteaddjit leat maid beassan vuovdit oaggonkoarttaid 1989 rájes, muhto dan eai beasa šat dahkat go Hålogalandda eanajuohkinbájitriekti lea cealkán ahte Statskog dat galgá hálddášit dán čázádaga. Lea mearkkašahtti ahte dát mearrádus dahkkui ovdalaš go Hålogalánddaopmodat ásahuvvo. ¶
Guovllu boazosápmelaš ja eananeaiggát, Per Mathis Skum ii dohket duomu ja áigu guoddalit. ¶
GULDAL: Massan oaggonrivttiid ¶
NRK Sámi Radio ii leat lihkostuvvan oažžut Hålogalándda Eanajuohkinbajitrievtti kommenteret duomu. ¶
Porsáŋggu gielddastivrra eanetlohku bisuha giliskuvllaid, muhto fertejit lihkká seastit 20 miljovnna kruvnna dán jagi. ¶
Porsáŋggu gielddastivrra unnitlohku ii jáhke gal gieldda nákcet seastit nu olu go áiggošedje go doalahit giliskuvllaid. ¶
Ovddádusbellodaga Torgeir Thomassen gii ovttas Gurutbellodagain vuoittahalle bušeahttaáššis, lea beahtahallan. ¶
– Mon in jáhke ahte mii nákcet seastit nu ollu go leat árvalan, danin ii dohkket gal Finnmárkku fylkkamánne dán bušeahta. Nu lohká Torgeir Thomassen. ¶
Leaibevuona ja Bissojoga skuvllaid ledje árvalan heaittihit, ja nu ii lean go Billávuona skuvla báhcit giliskuvlan. ¶
Porsáŋggu gielda ferte ain gávdnat gokko galget seastit dán jagi. ¶
– Lei dárbu doalahit giliskuvllaid, dasa lea eanetlohku čielgasit bargan, ja árvalusa lea eanetlohku doalahan. Nu lohká Porsáŋggu sadjásaš sátnejođiheaddji, Bargiidbellodaga Kåre Olli. ¶
Vaikke vel giliskuvllat doalahuvvojitge, de šaddet skuvlamánát gillát go gielda ferte seastit 20 miljovnna kruvnna dán jagi. ¶
Leavnnja skuvllas galget seastit badjel miljovnna kruvnna guovtti jagis. Muđui šaddet Leaibevuona nuoraidskuvlla oahppit sirdit Billávutnii ja Bissojoga nuoraidskuvlla oahppit ges Levdnjii. ¶
Kåre Olli vuordá maid veahki ráđđehusas gieldda ekonomalaš dili čoavdit. ¶
- Olles joavku mii galgá Artic Winter Games nammasaš gilvvuide, ii leat vel čielggas, muitala Leif Isak Nilut. ¶
- Gávcci nieidda mat galggašedje gullat dan nieiddaid spábbačiekčan jovkui, eai leat vel mearriduvvon. ¶
Čuioigit ja eará valáštallit gal leat válljejuvvon juo, lohká Nilut. ¶
Son lea okta sis geas lea váldoovddasfástádus mearridit geat galget beassat ovddastit Sámi Alaskas, daid Arktalaš Dálveriemuin mat leat njukčamánus. ¶
Son ii loga ášši čielgat ovdal skábmamánu, dalle maŋŋá Nilut-Cup spábbačiekčamiid mat leat Guovdageainnus. ¶
- Jovkui besset nieiddat geat leat riegádan1989:s, ja maŋŋelis, lohká Nilut. Okta sivain go eai vállje joavkku vuos, lea go hálidit diehtit geat leat dearvasat justa dan áiggi go gilvvut leat Alaskas. ¶
- Mii árvalat eambbo gielladoaimmaide geavahit sámeálbmotfoanddas go dan maid sámediggeráđđi lea árvalan, lohká NSR parlamentáralaš jođiheaddji Aili Keskitalo. ¶
Sámediggeráđđi árvala geavahit dušše sullii 4,6 miljon ruvnno sámeálbmotfoandda reanttuin boahtte jagi. ¶
- Mii gal fertet ráhkkanit albma láhkai jus stuorát oasi ruđain galggašeat váldit adnui. ¶
Dakkár geavaheapmái ferte plána mii sihkarastá ahte ruđat eai mana duššás, oaivvilda Sámedikki várrepresideanta Marianne Balto. ¶
GULDAL: Sámeálbmot foandda geavaheapmi ¶
Keskitalo mielas gal ferte dál álgoheađis sáhttit váldit adnui mealgat stuorát oasi dán foandda liigeruđain mat dál leat badjel 30 miljon ruvnno. ¶
Sámeálbmotfoanda lei dalle go ásahuvvui 75 miljon ruvnno stuoris, muhto lea otnážii laskan badjel 30 miljon ruvnnuin. ¶
Stuorradiggi lea deattuhan ahte reanttut mat čoggojit dán fondii, eai galgga geavahuvvot ovttaskas olbmuide buhtadussan. ¶
Sámediggigis lea cealkán ahte ruđat galget mannat doaibmabijuide mat sáhtášedje ealáskahttit sámegiela ja kultuvrra. ¶
Sámedikki plána- ja finánsalávdegotti jođiheaddji Roger Pedersen muittuha ahte Sámediggi han ii leat formálalaččat vuos dohkkehan foandaruđa geavaheami, muhto lávdegoddi gal orru goit ovttaoaivilis ahte sámefoanda galggašii váldot adnui farggamusat. ¶
Sámedikki várrepresideanta Marianne Balto lohká dárbbašlažžan dárkilit ráhkkanaddat dasa mo lassiruđaid galggašii geavahit, nu ahte eai mana duššás. ¶
- Bargiidbellodaga bealis leat mii dássážii ráhkkanan dušše jagi sturrosaš reanttuid golahišgoahtit álgovuorus, lohká Balto. ¶
Sampmi ¶
Lávet go don válljet geasa gillet vástidit go olbmot čállet dutnje lihkkusáváldagaid Facebookas? ¶
Facebooka "servodagas" mii muitalit iežamet birra, jus leat náitalan, ožžon máná dahje ođđa barggu. ¶
Facebooka "servodat" lea šaddan min ođđa kafea gos ságaid gullat dahje oaidnit. ¶
Muhto leat go Facebooka "servodagas" seammalagan njuolggadusat dahje vierut/dábit go min albma servodagas? ¶
Ovdamearka dihte, lea go dárbu giitit jus nubbi čálla dutnje lihkkusáváldagaid? ¶
Ronald Isaksen Pulkas leat jurdagat dien ášši birra: ¶
Bargiidbellodat válljejuvvui stuorra eanetloguin Sámedikki stivrejeaddjin dál badjelaš beal-guovtti áiggi otne. ¶
40 áirasis ledje 34:s geat dorjo, ja guđas ledje vuostá. Golmmas eai lean sajis go jienasteapmi dáhpáhuvai. ¶
Bargiidbellodaga Egil Olli giittii allaárvosaččat dan luohttámuša ovddas. ¶
- Mun lean ilus go nie stuorra eanetlohku doarju min árvalusa, dajai Olli ¶
Giittos-sártnis lohpidii Olli buot návccaid bidjat dan bargui, ja áigu geahččalit hukset buori ovttasbarggu juohke jovkui ja juohke áirasa ektui. ¶
- Dát lea dieđusge erenoamáš dilli go dákkár dilis šaddá fápmui. Dán ođđa dilis leat stuorra hástalusat ja mii áigut dán váldit badjelasamet ja geahččalit bargat nu bures go leš vejolaš dájai Olli. ¶
Heaiti-presideanta Aili Keskitalo lei vuosttas áirras gii gorgŋii sárdnestullui lihkkosávaldagaiguin. Son salastii ja buorrestii albmaláhkai oppa Sámedikki oaidnut. ¶
Rámbuvrrat Norggas vuvdet dál eambbo Ekologálaš biepmuid go goassege ovdal. ¶
– Muhto Finnmárkkus gal lea hui váttis buvttadit ekologálaččat čilge Finnmárkku boanddaid, lohka searvvi jođiheaddji Fred Johnsen. ¶
GULDAL: Ekologalaš eanandoallu ¶
Nuorra sámi nieida oaččui 10 000 ruvnnu sturrosaš ruhtaskeaŋka ¶
Ella Marie Hætta Isaksen lea 18 jagi boaris, muhto lea juo geargan neavttašit ja lávlut lávddis badjel logi jagi. Gieskat finadii son doaluin ruovttu gielddas, doppe ollugat rámidedje su, ja dasa lassin oaččui son vel «Norsk Tippinga Drømmestipend» . ¶
Ella Marie ovddeš oahpaheaddji Deanu kulturskuvllas, Ebba Joks, lei ráhkadan govvačájáhusa mas sáhtii oaidnit Ella Marie ieš guđetge agis Deanu kulturskuvllas. Dán čájáhusas ii diehttán Ella Marie maidige, danne hirpmástuvai son sakka go beasai oaidnit daid olu govaid maid Ebba lei heŋgon seinniide. ¶
Dán beaivvi geigii maid Norsk Tipping Ella Mariei «Drømmestipeandda» 10 000 ruvnnu. Ja dán seamma beaivvi lei son maid leamaš njálmmálaš eksámenis Álttá Joatkkaskuvllas, ja das oaččui son buoremus árvosáni, guđeža. ¶
Deanus doaluin beasai son maid lávlut lávddis. Lávllui iežas Sámi Grand Prixa vuoitolávlaga «Luoddaearru» ja vel nuppi lávlaga masa ieš vel čuojahii flygeliin. ¶
Son neavttašii maid, čájehii monologa mainna lihkostuvai bures, go das nagadii čájehit hui lunddolaččat dovdduid. ¶
Deanu sátnejođiheaddji Frank M. Ingilæ giitalii Ella Marie, logai son lea leamaš buorre ambassadevran Detnui. Ella Marie lea áinnat mátkkoštan Deanu Kulturskuvlla mielde maiddái olgoriikkas, nugo Fearasulluin, Islánddas, Suomas ja Duiskkas. ¶
Ja iežas dat gal lohká áigut šaddat neavttárin, iiba sáhtege eará barggu jurddašit. Lávdái son fertešii beassat. ¶
Elsa Laula Renberg lei nisu gii lágidii vuosttaš sámi riikkačoahkkima. Siri Broch Johansen lea sus čállán biografiija. Dát lea ovdal almmustuhtton dárogillii, ja Troandima sámi 100 jagi doaluin almmustuhtto dát girji davvisámegillii. ¶
Elsa Laula Renberg lei son guhte lágidii vuosttaš sámi riikkačoahkkima. Sus ii leat olus mihkkege gullon ovdalgo dalle ráhkkanišgohte ávvudit sámi vuosttaš riikkačoahkkima 80 jagi doaluide Troandimis 1997:s. Das rájes lea gullogoahtán eanet dán Ruoŧa beale sámenissonis. Ja dál dat gal juo girjige gávdno maid girječálli Siri Broch Johansen lea čállán Elsa Laula Renbergga birra. ¶
Girječálli Siri Broch Johansen muitala iežas guhkes áiggi smiehttan ovdalgo čálligođii Elsa Laula birra girjji. Logemat jagi dat gal golle ovdalgo dovddai iežas gearggusin čálligoahtit. Easka maŋŋil go oinnii teáhterbihtá Elsa Laula birra, de álggii son čállit. ¶
Jos son livččii álgán dalle juo go smiehttagođii čállit Elsa Laulas bijografiija, dalle livččii lean mealgat váddásat gávdnat su birra dieđuid. Dien logi jagis buorrániilei digitála-áigi sakka, ja son de sáhtii Deanus čohkkát ja ohcat Elsa Laula Renbergga birra dieđuid interneahtas. ¶
Girječálli muitala iežas háleštan Thomas Renberggain, dassá lea guhkes áigi, ja son lei dalle juo vuoras almmái. Dalle muitalii Renberg ahte Elsa Laula ii hállán singuin sámegiela, ruovttus hálle sii dáro- ja ruoŧagiela. Sámegiela sii gal hálle dušše boazomeahcis, muhto ii son sáhttán gal muitalit manne nu lei. Soittii lean danne go sii ásse Mussiris, ja sin bearaš lei áidna boazosámibearaš mii ásai dán gávpogis. ¶
Meteorologalaš instituhtta lea sádden erenoamášdieđáhusa Oarje-Finnmárkui ja Finnmárkku duoddariidda. Meteorologa Rafael Grote, Romssas dieđiha biekkaid gitta olles storbmii. Sii maid dieđihit ahte olgun ferte váruhit go luovos dávvirat sáhttet girdit biekka mielde. ¶
Meteorologat dieđihit erenomáš dálkedieđáhusa Tromssa fylkii. Guoldu, garra biekkat ja muđui muohtti dagaha báikkohagaid heajos siivvu ja váttes vuodjensiivvu. ¶
Gomuvuođadutkaninstituhtta Esrange Gironis ii dieđit rakeahttabáhčimiid birra sámegillii, vaikko eatnasat sis geaidda dát guoska leat boazosápmelaččat. ¶
Esrange nammasaš gomuvuođadutkaninstituhtas Gironis dieđihit čálalaččat rakeahttabáhčimiid birra viđa gillii. ¶
Muhto vaikko dieđut gusket duottarguovlluide gos leat eanaš boazosápmelaččat, de ii leat diehtojuohkin sámegillii. ¶
– Dat ii leat dohkálaš. Duottarguovlluin han eai leat eará go mii sápmelaččat, danne galggaše dieđiheamit boahtit sámegillii čearuide, lohká Lasse Labba Lavdnjevuomis. ¶
GULDAL: Esrange ii dieđit sámegillii ¶
Duiska-, fránska-, eŋgelas-, suoma- ja ruoŧagiella. Daidda gielaide lea čállon diehtojuohkin maid Esrange sádde ovdal rakeahttabáhčimiid. ¶
Bealli saddenlisttus leat čearut main lea boazodoallu guovlluin gos boldon rakeahtaoasit gahččet. ¶
Dát lea dehálaš diehtojuohkin man sisdoallu lea báhčináiggit, gosa rakeahtat fas gahččet ja maiddái diedut suddjenlanjaid birra. ¶
Lasse Labba dadjá ahte eanaš boazosámit gal máhttet lohkat ruoŧagiela ja ipmirdit dainna diehtojuohkima, muhto su mielas lea maid dehálaš vuhtiiváldit sin geain lea sámegiella eatnigiellan. ¶
Mikael Viertotak, Esrange sihkarvuođaossodagas, ii sáhte čilget manne lea diehtojuohkin vida gillii, muhto ii sámegillii. ¶
– Dat lea dušše leamaš vierrun maŋemus 40 jagi, dadjá son. ¶
Seammás Viertotak dadjá ahte sis ii leat mihkkege prinsihpalaččat dan vuostá ahte čállit maiddái sámegillii ja Esrange bealis sii leat válbmasat ságastallagohtit dán ášši birra čearuiguin. ¶
Nuorat miehtá Eurohpá leat boahtán Guovdageidnui, ja finadit Sámi joatkka- ja boazodoalloskuvllas sámi álbmotbeaivve oktavuođas. Doppe olgoriikkanuorat besse ávvudit ja oahppat sápmelaččaid kultuvrra birra. ¶
Ráhkis nuorat bohtet busses olggos. Vácci deaivvadit sii Guovdageainnu nuoraid lávlumin joatkkaskuvlla olggobealde. ¶
Sámenuorat sávvet olgoriikkanuoraide bures boahtima ovdalgo vulge sisa skuvlii. Áigumuš otná beaivái lea čájehit olgoriikalaččaide sámi nuoraid árgabeaivvi ja sámi kultuvrra. ¶
– Mii oaččuimet veahá ruđa Rasmusis, mii lea hui stuorra organisašuvdna mii sáhttá sáddet ohppiid miehtá Eurohpá ja das mii oaččuimet ruđa viežžat ohppiid Guovdageaidnui ja sámi joatkka- ja boazodoalloskuvlii , muitala oahppi Maret Sofie Turi. ¶
Guovdageainnu joatkka- ja boazodoallokuvlla nuorat leat ráhkadan báji. Bájis leat iešguđetlágan stašuvnnat gos sii ohppet earet eará lávvoceggema birra, hukset sámi vistitid, gávttiid, sámi dujiid ja luđiid birra. ¶
Olgoriikka gussiin lei maiddái vejolašvuohta oahppat veaháš sámegiela. Loahpas sámegiel bájis lea eksámen, ja sii ožžot diploma go leat čađahan eksámena. ¶
– Bádji lea mannan hui bures, ja nuorat leat leamašan sihke movttegat ja árjjalaččat, mojohallá Turi. ¶
Greikalaš oahppi lea okta, dain nuorain geat leat mátkkoštan gitta Guovdageidnui. Son maid lea viggamin oahppat vehá sámegiela. ¶
– Mu mielas lea sámekultuvra erenoamáš, ja mun in diehtán sápmelaččaid birra ovdal go dal. Lean oahppan hui olu otne, oahpaheaddjit ledje hui čeahpit. Go mun joavddan ruoktot de gal áiggun muitalit iežan skihpáriidda dán vásáhusa birra. ¶
Lávvardaga boahtá Morales Kárášjohkii, sámediggái guossin. Son áigu ságastallat sámediggepresideanttain. ¶
Aymar indiánár Evo Morales šattai Bolivia presideantan go barggai olbmuid ovddas ii ge gohčodan iežas indiána bealušteaddjin. Dán dadjá Ann-Kristin Håkansson guhte dovdá eamiálbmotáššiid bures. ¶
Håkansson Morales Birra ¶
Muhtun vierrogielaid sánit sáhttet ádjánit sajáiduvvat sámegillii, ja euro leage dál evron šaddamin. ¶
Mis lea leamaš euro juo vihtta jagi. Go jo lea gullogoahtán hállangielas dakkár hámit go evro, evrro jna., de dáiddášii heivet čálligoahtit nie, oaivvilda Veikko Holmberg. ¶
Pekka Sammallahti guorrasa dien jurdagii ja dadjáge ahte vaikko buot eará gielain leage u iige v, de dat ii dagašii maidege, go sámegielas leat iežas dárbbut maid gártá čoavdit. ¶
Son maid dadjá ahte euro-čállinhámi galggašii sámegiela njuolggadusaid ¶
mielde lohkat é-ùro, d.l. sátnin mas lea ovtta stávvala vuosttaš tákta ja guovtti stávvala nubbi tákta (dego sánis má-ilbmi). ¶
Juovlamánus dat Árbordde suohkanstivra loahpalaččat mearrida galgá go suohkan searvat sámegiela hálddašanguvlui. Sátnejođiheaddji ii loga diehtit maid suohkanstivrra eanetlohku mearrida. ¶
Maŋŋil go Árbordde (Hattfjelldal) suohkanstivrra eanetlohku jagi 2015 geassemánus mearridii ohcat suohkana laktojuvvot sámegiela hálddašanguvlui , de suohkan sáddii ohcamušastis Gieldda- ja ođasmahttindepartementii 2015 golggotmánus. ¶
Dál evttoha departemeanta viiddidit hálddašanguovllu, ja lea sádden ášši gulaskuddamii. Árbordde suohkanstivra galgá mearridit ášši juovlamánus. ¶
Sámediggi maiddái meannudii Árbordde suohkana ohcamuša, ja dohkkehedje 2016 guovvamánu 16.beaivvi ahte Árbordde suohkan dohkkehuvvo sámegiela hálddašanguvlui . ¶
Sámegiela hálddašanguvlui dál gullet: Kárášjohka, Guovdageaidnu, Unjárga, Porsáŋgu, Deatnu, Gáivuotna, Loabát, Divttasvuotna, Snoasa ja Raarvihke. Jus Árborde nai dohkkehuvvo, de leat 11 suohkana dohkkehuvvon sámegiela hálddašanguvlui. ¶
Go suohkan dohkkehuvvo sámegiela hálddašanguvlui, de dat vuolggaha gielalaš vuoigatvuođaid dan suohkana álbmogii go sii deaivvadit iešguđetge almmolaš ásahusaiguin. ¶
– Jus suohkanstivrra eanetlohku juovlamánus gulaskuddancealkámuša meannudeamis dohkkehit laktojumi sámegieala hálddašanguvlui, de dat dagáha vejolažžan ealáskahttit sámegiela. ¶
Dan daddjá Árbordde sátnejođiheaddji, Harald Lie, iige loga dál sáhttit dadjat maid suohkanstivrra eanetlohkku mearrida. ¶
Gielda- ja ođasmahttidepartemeanta bivdá gulaskuddanásahusaid ovddidit gulaskuddancealkámušaidis Gielda- ja ođasmahttindepartementii ovdal boahttejagi ođđajagimánu 3.beaivvi ¶
Sonja Magnhild Nyby lohká ahte dat buoremus dálkkas sutnje lea fáhccagođđin. 10-jahkkásaččan son gođđigođii ja dalle, dasto maŋŋá soađi, lei oalle dábálaš ahte maiddái olmmáiolbmot gođđe biktasiid alcceseaset. ¶
Sonja Magnhild Nyby ássá Leavnnjas muhto son lea riegádan ja bajásšaddan Soggovuonas veahá beavžžabealde Leavnnja čoahkkebáikki. Sonja Magnhild lea riegádan 1940:s ja lei su ádjá ja eatni geat oahpaheigga su gođđit, muittaša son. Iežas áhkkubis oaččui son fáhccagođđin minsttargirjji juovlaskeaŋkan ja dien girjjis son leage gávdnan minstara maid geavaha fáhcaide maid lea áhkkubii gođđimin. ¶
Sonja Magnhild Nyby lávlu maid Leavnnja girkokoaras ja dasa lassin vel Leavnnja seahkalaskoaras. Go son ii leat lávlumin de son eanaš áigge čohkká ja gođđá biktasiid ja son lohká maid doaibmat oahpaheaddjin sidjiide geat gođđimii dárbbašit veahkki. Gođđin buktá sutnje ráfi ja danin lea dát dat buoremus dálkkas mii gávdno, lohká Sonja Magnhild Nyby gii ássá Leavnnjas Porsáŋggus. ¶
Norgga beal falástallansearvvit rahčet gávdnat jođiheddjiid. – Lea vejolašvuohta bálkáhit čálli vai álkida jođiheaddji barggu, dadjá Finnmárkku valáštallanbiire njunuš. ¶
Norgga beal falástallanservviin rahčet gávdnat ođđa jođiheddjiid, go dálá jođiheaddjit eai šat hálit joatkit. ¶
Sihke IL Nordlys jođiheaddji Kárášjogas ja maid Olmmáivákki falástallansearvvi jođiheaddji leaba dieđihan ahte eaba joatkke ámmahis. ¶
– Dát lea váttisvuohta, muhto mus leat čielga árvalusat movt buoridit dili, lohká Finnmárkku falástallanbiire nubbinjođiheaddji. ¶
GULDAL: Falástallansearvvit rahčet ¶
Oarje-Finnmárkku Fálesnuori suohkan lea gearggus searvat sámegiela hálddašanguvlui. Nu dadjá Fálesnuori suohkana sátnejođiheaddji, ja lohka suohkana gárvvisteamen sámegiela doaibmaplána. vuordimis ášši meannuduvvo suohkanstivrras čavčča beallái, dadjá sátnejođiheaddji. ¶
Lei Nussira ruvkedoaimma ásaheami oktavuođas ahte Fálesnuori suohkana sátnejođiheaddji, Terje Wikstrøm, ákkastalai ahte Fálesnuorri eahpitkeahttá lea mearrasámi suohkan, ja mearkkaša ahte maiddái mearrasápmelaččat leat danin mielde doarjumin ruvkedoaimma Fálesnuoris. ¶
Maŋŋil go Fálesnuori suohkanstivra 2014 maŋidii ášši, de hálddahus biddjui gárvvistit Fálesnuori suohkanii sámegiela doaibmaplána. Plánain lea Fálesnuori suohkan ain bargamin, ja vuordimis ášši ovddiduvvo suohkanstivrii čavčča beallái, dadjá sátnejođiheaddji, Terje Wikstrøm. ¶
Fálesnuoris ledje diibmá skuvlaoahppit geain lei sámegieloahpahus, ja dan sii fertgejedje čoavdit olggobealde vehkiin, dadjá Wikstrøm. Son muitala ahte sámegieloahpahus lei dat mii dagáhii ahte sii árvvoštallegohte searvat sámegielaid hálddašanguvlui. ¶
Manin suohkana bealis čađahit viiddis guorahallama sámegiela hálddašanguvlui, iige dušše mearridit ahte suohkan ohccá dohkkehuvvui sámegiela hálddašanguvlui ? ¶
Dása vástida sátnejođiheaddji, Terje Wikstrøm, ahte buot áššiid lea dárbu dárkilit guorahallat ovdalgo daid mearridit, ja dasa lassiin ii leat dušše giellaoahpahus mii lea vuođđun jus ohcet dohkkehuvvot sámegielaid hálddašanguvlui, dadjá Wikstrøm. ¶
Tšerje Wikstrøm maiddái lohka imaštit manin mediaid bakte dál galget cuiggodit Fálesnuori suohkana go sii deattuhit ja fuomáštuhttet sámivuođa Fálesnuoris. ¶
Guldal jearahallama Fálesnuori sátnejođiheddhiin: ¶
Stáhta fállá boahtte jagi boazodoallošiehtadusa bokte 114,5 millijovnna kruvnnu boazodollui. Fálaldat bissu seamma dásis go dál. Nu čállá eanandoallo- ja biebmodepartemeantta preassadieđáhusas. Stáhta dáhttu buvttadeami vuoruhit. Ja deattuha maiddái ahte dat, siidaoasit geat eai čuovo geahpidangáibádusa, eai oaččo doarjaga. ¶
Joavkkut mat servet dán gease Viva World Cup čiekčami sámis, galget gaskaija beaivvážiis maid beassat čiekčat. ¶
– Go leat lágideaddjin dáid doaluin, de beassat maid mearredit mo čiekčamiid čađahat, lohká Sámi spábbačiekčanlihttu várrepresideantta Håkan Kuorak. ¶
Spábbačiekčanlihttu N.F.-Board joavkkut dat servet čiekčamiidda, ja golbma nissonjoavkku ja guhtta almmáiolbmojoavkku leat dássážii dieđihuvvon čiekčamiidda. Suoidnemánu čihččet beaivve álget čiekčamat ja loahpahuvvojit 13. beaivve. ¶
Håkan Kuorak lohká SR Sámi Radioi ahte hálidit čájehit joavkkuide mat bohtet, oasi sámis. ¶
– Vuosttaš čiekčan galgá mannat gaskaija beaivvážis, ja heargeráidu galgá stadionai boahttit, earret eará buktet spábba mainna vuosttaš čiekčan galgá čađahuvvot, rápmusta Kuorak. ¶
Sámi spábbačiekčanjoavku vuitti dan vuosttaš Viva World Cupa 2006:s, doalut mat ledje Occitanias Fránskas. Dál lea Sámi spábbačiekčanlihttu lágideaddjin dán gease doaluin, plánemin erenoamáš doaluid gussiide geat bohttet Sápmái. ¶
– Ráhpandoalus galget joavkkut vázzit spábbačiekčanšiljjui leavggaiguin, dan maŋŋá šaddá dánsa ja mis galget sámi artisttat guoimmuhit, sihke lávlut ja juoigit, čilgesta Håkan Kuorak. ¶
10-12 mehteraš fanas galgá leat buollán Rystraumen báikkis Romssa fylkkas. Fatnasis lei dušše okta olmmoš go dát dáhpáhuvai. Son báhtarii nuppi eará fatnasii. Buollinčáskadeaddjit ja gádjunsearvvit leat mannan lihkohisvuođa báikái. ¶
Laster Twitter-innhold ¶
Gádjunhelikopter lea gávdnan ja viežžan guokte guolásteaddji geat gárttaiga merrii njuiket go cohkkuiga nuorttabeallái Máhkira Nuorta-Finnmárkkus. Helikopteris ledje váttisvuođat beassat lihkohisvuođabáikái neavrres dálkki geažil. Maŋemuš dieđuid mielde de leaba guolásteaddji guovttos buori vuoimmis. ¶
- Mun gal ádden ahte eanadoallu ge lea viggagoahtán áirasa oažžut Fefo stivrii, go das leat čielga ovdamunit, lohká Norgga Boazosápmelaččaid riikkasearvvi jođiheaddji, Nils Henrik Sara. ¶
- Ásšiiguin lea mihá geahppasat meannudit go áirras lea doppe. ¶
Boazodoallu beassá de árrat lea mielde go áššit galget hábmejuvvot, dalle go Finnmárkku Opmodaga stivra (Fefo) mainna nu álggeš. ¶
Go makkár ge ođđa áigumušat čuožžiležžet Finnmárkku eatnamiidda, de lea Fefo stivrra bokte mis vejolašvuohta hehttet vahágahttimis boazodoalu, lohká Sara. ¶
GULDAL: Fefo ávkkálašvuohta ¶
– Finnmárkku Boanddaid Searvi oaidná maid ovdamuniid ortnegis ja hálidivčče Fefo stivrii iežas ovddasteaddji, lohká searvvi jođiheaddji Fred Johnsen. ¶
Fefo stivra ii livčče gieskat cakkadišgoahtán boanddaid eanaoastinvejolašvuođa, jus mis livčče leamaš áirras stivrras. Dalle livčče mis leamaš doppe gelbbbolašvuohta eanadoalu bealis mii livčče hehtten diekkár áššemeannudeami, lohká Johnsen, gii orru Juovlavuonas. ¶
Fefo stivrrajođiheaddji Erling Fløtten lea vuostá addimis saji eanadollui, go dat sáhttá eará ealáhusaid movttidahttigoahtit viggat stivrii. ¶
- Ealáhusa bealis šattašeimmet dalle dakkár gilvui gos buot ealáhusat leat vuostálagaid, mii gal ii soabašii Fefo mihtuiguin, lohká Fløtten. ¶
Filkkagieldda eanadoalločoahkkimis galgá Fløtten leat lohkán ahte boanddat, dan sadjái go viggat stivrii, galggašedje baicce eret oččodišgoahtit dan boazodoalloáirasa mii otne lea stivrras. ¶
Guovdageainnu ealgabivdiidsearvvi jođiheaddji Per Nils Saari lohká Finnmárkkuopmodaga dagahit moivvi go soaittáhagas addá ealgabeana-sierralobi. ¶
Finnmárkku Opmodat lea dán jagi addán lagabui 20 sierralobi ealgabivdide geain leat nuorra beatnagat maid eai leat vel ollen oažžut dohkkehuvvot bivdobeanan. ¶
GULDAL: -Fefo addá summal sierralobiid ¶
Guovdageainnu ealgabiviid searvvi ovdaolmmoš Per Nils Saari oaivvilda ge ahte Fefos eai ieža čuovo njuolggadusaid go addet sierralobi nuorra beatnagiidda. Son lohká sin ráhkadit eambbo moivvi. Dát billista sin ovdii geat duođas háliidit bivdit, lohká Saari ¶
Fefos lohket ahte sii addet sierralobi daidda geat eai leat vel ollen oažžut beatnagiid dohkkehuvvot bivdobeanan. Dán sii dahket vai besset lágidit geahččaleami ovdal go bivdu álgá, muitala Finnmárkku opmodaga meahccehoavda Rolf Kollstrøm ¶
Muhto Guovdageainnu Ealgabivdiid searvvi ovdáolmmoš gal čuoččuha ahte Fefo addá sierralobiid bivdiide geat eai dárbbat dán, lohka Saari ¶
Finnmárkkuopmodat álmmuha fargga strategijaplána ja dán oktavuođas bovdejit olbmuid álbmotčoahkkimiidda. ¶
Dát strategijaplána galgá doaibmat jagi 2010 rádjai. ¶
Finnmárkkuopmodaga stivrajođiheaddji Erling Fløtten lohká ahte sii dán lahkai hálidit beassat eret čuoččuhusain ahte sii barget čihkosis. ¶
GULDAL: FEFO OÐÐA STRATEGIIJA ¶
Mii álmmuhit olles strategiijaplána ja sáddet dán olbmuide, dan seammás go bovdet olbmuid golmma stuora álbmotčoahkkimiidda Hammarfeasttas, Kárášjogas ja Čáhcesullos, lohká Fløtten. ¶
Dán láhkái hálida FeFo beassat eret daid moaitámušain ahte sii barget lohkka uvssaid duohken. ¶
Čoahkkimat lágiduvvojit gaskkal skábmamánu 8. ja 15. beaivve. ¶
Juohke čoahkkimis lea sierra fáddá. Čoahkkimis mii lágiduvvo Hammarfeasttas lea ealáhus fáddán, Čáhcesullos gis opmodat ja Kárášjogas fas meahcástallan. ¶
Finnmárkkuopmodaga stivrajođiheaddji Erling Fløtten deattuha ahte vaikko vel lea ge sierra fáddá čoahkkimiin, de ii mearkkaš dat ahte olbmot eai sáhte ovdanbuktit eará áššiid álbmotčoahkkimiin. ¶
- Sii geat bohtet sáhttet váldit bajás maid dal jo hálidit, jearrat maid hálidit ja rámidit ja moaitit FeFo ja buktit ovdan iežaset oaiviliid, lohká Fløtten. ¶
Finnmárkkuopmodat FeFo ii leat áigumin váldit badjelasas barggu čorget Buođggáidnjárgga hápmana mearrabotni. Nu lohká FeFo gulahallanovddasvástideaddji Eirik Palm. Hápmana mearrabotni lea garrasit nuoskkiduvvon ja ferte čorgejuvvot, nu muitalit raportadieđut. Čorgenbargguid meroštallet máksit 30 millijovnna kruvnnu. ¶
Finnmárkkuopmodat ii leat vel maerridan maid galget dahkat Meahcceduopmostuolu duomuin, mas Unjáargga gilisearvi oaččui hálddašanvuoigatvuođaid iežaset lagasguovlluide. FeFo direktora, Jan Olli lohka FeFo árvvoštallat duomu, ja lea dasto stivrii mearridit maid sii galget dahkat. ¶
– Láhkarihkkun šaddá go Finmmárkku Opmodat (Fefo) lea diktán hukset bartta árbevirolaš guvlui, Sarvvesvutnii Poršáŋggus, lohká sámedikkeáirras Olaf Eliassen. ¶
Su mielas ii leat Finnmárkku opmodat rivttes láhkai meannudan áššiin. ¶
Eliassen lohká guovlu galggašii leat dehálaš guođuhanguovlun sihke sávccaide ja bohccuide, ja lea muđui dehálaš kulturárbi. ¶
GULDAL: - Fefo rihkku lága ¶
– Go dál ceggejit bártta dohko de dat bilida guođuhanguovllu. Finnmárkku opmodat rihkku Finnmarkku lága go diktá bartta hukset dán guovllus, čuoččuha Eliassen. ¶
Son oaivvilda ášši ii leat leamaš guluskuddamis, ja ahte hálddáhus Finnmárkku opmodaga hálddahus lea mearridan ášši gulaskuddama haga. ¶
– Ii leat riekta čuoččuhii dieid go ášši gal leamaš guluskuddamis ja ¶
eanadoalloeiseválddiin lea justa seammalágan oaidnu go Fefos dán áššis. ¶
Mearrádus ii mielddisbuvtte dakkár stuorra konsekveanssaid sávzaealáhussii, lohká Fefo direktevra Jon Meløy ¶
Sámi sohkabealberošteaddji Gudrun Eliissá Lindi rámida sámi allaskuvlla direktora gii dál váldá viđa mánu áhččevirgelobi. ¶
GULDAL: FEMINISTTAT RÁMIDIT DIREKTORA ¶
Lindi lohká direktora leat dehálaš ovdagovvan eará áhččeolbmuide. ¶
Ieš direktora Anders JH Eira ii loga gal iežas makkárge ovdagovvan. ¶
– Bellodat gal ii sáhte earágo dohkkehit miellahtuid mearrádusa guođđit bellodaga. Nu dadjá Bargiidbellodaga boahtte sámediggeválggaid presideantaevttohas. ¶
‒ Lea gal váivi go bellodatustibat válljejit guođđit Bargiidbellodaga, nu movt bellodaga miellahtu guovttos, Vibeke Larsen, ja Marianne Balto, leaba válljen dahkat. ¶
– Mis ii leat eará vejolašvuohta go dušše dohkkehit miellahtuid mearrádusa, dadjá Bargiidbellodaga boahtte sámediggeválggaid presideantaevttohas, Ronny Wilhelmsen. ¶
Maiddái Bargiidbellodaga ovddeš ráđđelahttu, Marianne Balto, guhte lei Sámedikki ráđđelahttu gaskal 2007 ja 2013, dadjá ahte dás ii leat dušše sajádatgiččus sáhka, ja ákkastallá ahte das lea maiddái sáhka eret čorgemis sin geain sámit vuoigatvuođat leat guovddážis. ¶
Balto ákkastallá iFinnmark neahttaaviisii ahte ođđa áirasat geaid Bargiidbellodat dál lea válljen leat eanet oskkáldasat bellodatvuogádahkii. ¶
Sámediggepresideanta, Vibeke Larsen lea dadjat ahte Bargiidbellodaga ovddabealde leat dál guokte molssaeavttu. Nubbe molssaeaktu lea joatkit vuoigatvuođadáistaleami sámiid vuoigatvuođaid ovddas, ja nubbi ges lea čielga doaibmabidjobellodahkan, dadjá Vibeke Larsen. ¶
‒ Mun lean gullan Vibeke Larsena cuiggodemiid, muhto dalle mun ferten muittuhit ahte Vibeke Larsen han ieš lea leamašan mielde hábmemin Bargiidbellodaga sámepolitihka. ¶
Nu dadjá Ronny Wilhelmsen ja lasiha ahte Vibeke Larsen diehtá seamma bures go son ahte sámi vuoigatvuođaáššit leat bures oidnosii Bargiidbellodaga prográmmas, ja lasiha ahte Vibeke Larsen han ieš lei mielde hábmemis bellodaga prográmma sámepolitihkalaš ráđis čoahkkimis Romssas. ¶
Eiseválddit skelbmošit loguiguin go muitalit ahte Deanučázádaga luossanálit leat áitojuvvon, oaivvildda Deanu Luossabreavaeaiggádiidsearvvi stivrraláhttu. ¶
- Dál lea áigi bidjat gažaldaga daid vugiide maid Finnmárkku filkkamánni geavaha go iská leat go Deanučázádaga luossanálit áitojuvvon, lohká Deanu Luossabreavaeaiggádiidsearvvi stivralahttu Alma Helander. ¶
Go Finnmárkku filkkamánni čuožžuha ahte Deanučázádaga luossanálit leat áitojuvvon, de deháleammos gáldut leat bivdorapporttat maid guolásteaddjit sáddejit jahkásaččat eiseválddiide. ¶
Almma Helander oaivvildda leat áibbas endorii go filkkamánni boahtastáttá dálá sálašloguid ovddeš áiggi ektui. ¶
– Lea lunddolaš ahte dál goddet unnit luossaid go ovdalis áiggiid, go dál han leat unnit fierbmebivdit. Ii ge dat mearkkaš ahet luossa lea jávkamin Deanus, deattuha Helander. ¶
Birasgáhttenossodaga ossodathoavda Harald Muladal dovddasta ahte bivdiid iežaset sálašraporttat lea deháleammos gáldu dása go filkkamánni árvvoštallá makkár dilis Deanučázádaga luossanálit leat. Muhto son ii mieđit dán leat heittogis vuohki. ¶
Muladal ii loga eiseválddiid diehtit man ollu boađut ja njánggofierpmit gávdnojit dál Deanu čázádagas. Maŋimuš iskkadeapmi dahkkui 1984:is. Dalle ledje oktiibuot 275 buođu ja 407 njánggofierpmi. ¶
– Jus fierpmelohku lea njiedjan, de han su mielas dalle livčče juohkehaš fierbmebivdi galgan goddit eambbo luosaid háválassii dál go ovdal, muhto nu dan eai bargga, čuožžuha Harald Muladal. ¶
Muladal oaivvildda ahte áidna vuohki mii sihkkarit sáhttá muitalat man ollu luosat Deanučázádagas leat, lea ahte lohkat juohke áidna guoli. Muhto dat gal lea menddo ádjás ja divrras bargu. ¶
– Muohtauđasdieđáhusaide ferte sáhttit luohttit, dadjá justiisaministtar Per Willy Amundsen maŋŋel ievttá uđđasa Longyearbyenis, Sválbarddas gos ásodatvisti jávvásii. Ii oktage roasmmehuvvan. Dál galget Norgga čázádat ja enerigiijadirektoráhtas (NVE) guorahallat mo árvvoštalle uđasvára go dieđihedje ahte ii leat uđasvárra gos dálut leat. ¶
Hålogalándda lágamánneriekti fertii eske iđđes sirdit diggeášši stuorát latnjii, go nu ollosat ledje boahtán čuovvut guoddalanášši. Jovsset Ánte Sara (25) dat lea diggái mannan eiseválddiid vuostá, go ii dohkket mearrádusa ahte ferte geahpidit iežas boazologu . ¶
Suorggahahtti, nu gohčuda boazoeaiggát boazodoallohálddahusa áššemeannudeami boazologu ektui. ¶
Diggeáššis mas boazodoalli lea váidan boazodoallohalddahusa go ii leat ožžon buvttadandoarjaga, šattai ikte sáhka das ahte leago boazodoallohalddahusas geatnegasvuohta addit álmmolaš boazolohkanbohtosii boazodoalliide vuoi ii. ¶
– Dat mii dás lea suorggahahti lea boazodoallohálddahusa jođiheaddjiid oaidnu álmmulaš boazolohkama ektui, go sii lohket ahte eai dárbbaš addit daid álmmolaš lohkanbohtosiid. Nu lohká boazodoalli John Anders Sara Kárášjogas, gii lea mannan diggái go ii fitnen boazodoalobuvttadandoarjaga guovtti jahkái. ¶
Sara oaivvilda leat boasttut go daid álmmolaš lohkanbohtosiid ii leat vejolaš fitnet. ¶
Njukčamánu 15. beaivve lea áigemearri goassažii galgá leat njuovvan, muhto boazodoalli ii ožžon 2005 boazolohkamis bohtosa ovdal njukčamánu loahpas, nu son lei guovtti jahkái massán buvttadandoarjaga. ¶
Diggeáššis maid John Anders Sara lea vuolggahan buvttadandoarjaga dihte, šattai eanaš sáhka das ahte mo boazolohku mearriduvvo. Eambbo go 600 bohcco eai galggašii boazodoallis, jos buvttadandoarjaga galgá olahit. ¶
Boazodoalohálddahusa beales lei sadjásaš boazodoallohoavda Stig Gøran Hagen Hålogalandda lágamánnerievttis Kárášjogas, ja son lohká boazodoalli ovddasvástádus diehtit iežas boazologu. Son maid logai dikkis ahte lea boazodoalli iežas duohken dieđihit eiseváldiide man ollu bohccot sus leat. Muhto go álmmolaš lohkan čađahuvvo, de lea dat lohku mii biddjo vuođđun rehkenastit doarjagiid - iige boazodoalli iežas lohku. ¶
Diggeášši lea Sara vuolggahan go lea massán 260 duhát kruvnnu doarjaga - go sus ii lean vejolašvuohta diehtit álmmolaš lohkanbohtosa. – Ovttamánu go leat čađahan álmmolaš lohkamiid, de berrejit daid sáddet boazodoalliide, vuoi sáhttet unnedit boazologu jos dárbu, lohká Sara. ¶
Boazodoallohalddahusa bealis eai hálit kommenteret maidege diggeáššis, mii loahpahuvvo otne, muhto John Anders Sara gal lohká dán prinsihppaáššin. ¶
– Munnuide lea dárbu čájehit ahte eai sáhte badjilgeahččat olbmuid ealáhusas dákkár áššiin, danin lea mannan diggái dáinna áššin, loahpaha Sara. ¶
– Dáhpáhus dagaha dán beaivvi nu stuorisin ahte ieš in oppa áddege vel dan, dajai medálja vuostáiváldi, Ellen Marit Guttorm dalá maŋŋá doaluid. ¶
Ikte eahkedis dat geigii fylkkamánni Gunnar Kjønnøy Gonagasa Ánsomedáljja gollis sutnje. ¶
Dan son oažžu dehálaš servvodat bárggu ovddas maid son lea dáhkan sámegiel oahppiide, ja maiddái dan ovddas go leamaš mielde ovdánahttimin sámegiela skuvllain. ¶
GULDAL: Oaččui Gonagasa Ánsomedálja ¶
Guttorm, gii lea ovdalis doaibman oahpaheaddjin Guovdageainnu skuvllas, oaččui olu giittosiid ja rámi sihke Sámi allaskuvllas, Guovdageiannu suohkanis ja fylkkamánnes. ¶
Son lei hui ilus ikte go válddii vuostá gutnibálkkašumis. ¶
–Dat mearkkaša munnje hui olu, go mun dieđán ahte lean bidjan bargui olu návccaid, lohká Guttorm. ¶
Dál fievrridišgohtet gonagasreappáid oktii vahkus Leavnnja girdišiljus Japánii Gardermoena bokte. Nu dieđiha porsáŋggu sátnejođiheaddji, Aina Borch. DHL girdifitnodat dat álggaha bissovaš ruvtto ja mihttun lea girdigoahtit njukčamánus juo, muhto go dalle ii leat reabbábivdoáigi alimusas, de sáhttá álgin maŋiduvvot. ¶
Juovlaruohta de leat ollu juovlaskeaŋkkat juovlamuoraid vuolde. Anne Lene Turi Dimpas ávvuda dál juovllaid Filipiinnain. Doppe lea fuomášan ahte skeaŋkkat eai leat dat deháleamos oassi juovlaruohtas. ¶
Golmma háve lea Turi Dimpas fitnan ovttas isidin Filippiinnain. Dán jagi deaivvai son doppe ávvudit juovllaid, ja lea ge fuomášan ahte lea stuorra erohusat Norgga ja Filippiinna juovlaávvudeamis. ¶
– Láven jurddahallat ahte leat stuora erohusat, ja stuorámus erohus gal lea dat mii guoská skeaŋkkaide. ¶
Norggas leat skeaŋkkat stuorra oassi min juovlaávvudeamis ja dása illudit ge máŋga máná. Nu ii leat Filippiinnain. ¶
– Min guovllus lea šaddan nu ahte skeaŋkkat leat dehálepmosat juovllaid ja mii oastit ollu skeaŋkkaid. Dáppe ii leat nu ollu diet vierru. Dáppe háliida bearaš čoahkkanit ja ávvudit juovllaid ovttas. ¶
Vaikko leat muhtin erohusat, de sáhttá maid buohtastahttit sin vieruid min vieruiguin. ¶
– Filippinnain lea maid nie movt Sámis. Dáppe leat stuorra bearrašat ja buohkat háliidit leat čoahkis. Die lea hui dehálaš seammaláganvuohta. Dat ii leat nu ahte go mii dáppe ávvudat juovllaid, de mii leat dušše golmmas. Dáppe leat álohii fuolkkit obbaáigge láhkosis. ¶
Erohusat ekonomaš dilis lea maid mielde váikkuheamen muhtin bearrašiid juovllaide. Ovtta dálus sáhttet leat muhtin skeaŋkkat, muhto eai fal nu máŋga. Ja eará dáluin ges eai oba leat ge skeaŋkkat. ¶
– Go mu guoimmi fuolkkit ledje čoahkkanan ja mánát ožžo ovtta skeaŋkka, sii ledje nu movttegat dainna skeaŋkkain. Lei nu somá oaidnit sis dan ilu. ¶
– Jurddašin dušše ahte ja ja, min guovlluin leat juovlamuorat ja 20-30 skeaŋkka. Dáppe ledje nu duhtavaččat ovttain skeaŋkkain ja dan gal lei hui somá oaidnit, loahpaha Turi Dimpas. ¶
Son lea geallu dego duoraldatrássi. ¶
Čiŋadan nieida lea dieđusge fiinnis ja geallu, ja go oaidná geamppas nieidda, de sáhttá dadjat: Vuoi, lea jo fiinnis/geallu dego duoraldatrássi. ¶
Guldal Risten Ravna Gaup Hætta: Geallu dego duoraldatrássi ¶
Njunuš gumpedutkit Skandinavias oaivvildit ahte Finnmárkku gumppet eai leat dehálaččat Norgga gumppenáli seailluheapmái. ¶
GULDAL: Finnmárkku gumpenálli ii leat dehálaš ¶
Birasgáhttenlihtus dat vuosttaldit boazodoalu gáibádusa ahte jávkadit gumppiid fylkkas. Lihtus ákkastallet ahte Finnmárkku gumpenáli ferte bisuhit danne go gumpenálli lulde dárbbaša vara Finnmárkku gumppiin, vai eai šattaše ovttanálat gumppet. ¶
Norgalaččat leat dán jagi speallan Norsk Tipping spealuid eambbo go goassege ovdal. Finnmárkolaččat ain geavahit eanemus ruđaid spealuide. ¶
Norsk Tipping lea dinen badjel 10 milliardda kruvnna dán jagi, ja dát lea ođđa olahus. - Finnmárkolaččat leat sii geat spellet eanemus, nu lea leamaš maŋimuš 25 jagi, muitala Norsk Tippinga preassaovddasvástideaddji, Roar Jødahl. ¶
Norggas tippejit ollu ¶
Finnmárkolaččat leat buori geavaheaddjit. Nu guhká go Norsk Tipping lea fievrredan statistihkaid, de leat Finnmárkolaččat speallan eanemus. Juohke ássi fylkkas lea geavahan gaskamearálaččat 1508 ruvnnu dán jagi, dát lea badjelaš 50 ruvnnu eambbo go diibmá. ¶
Jødahl ii dieđe manin Finnmárkus nu olu spellet, son lohká dat sáhtá danin leat go Finnmárku smávva báikiin eai leat nu olu eará fálaldagat ássiide. ¶
Diimmá logut čájehit ahte badjel bealli dan 10 gielddas gos spelle eanemusat leat Finnmárkus. Unjárgga gielddas spelle diibmá eanemusat olles Norggas. ¶
Unjárgga sátnejođiheaddji Inger Katrine Juuso jáhká olbmuid mielas gelddolažžan speallat, maiddái ieš láve muhtimin speallat. ¶
Dan rájes go Norsk Tipping álggahii spealuid leat 111 vuoitán badjel milliuvnna Finnmárkus. Unjárggas gos spellet eanemus ii leat ovttasge leamaš diekkár lihkku, go ii oktage leat fasken vuoittu mii lea badjel milliuvnna. Sátnejođiheaddji Juusos iige leamaš lihkku, dušše unna vuoittu lea son ge fitnen. ¶
Politiijat dieđihit ahte Finnmárkkus leat dál olu gáljageainnut. Sii lohket ahte lea leamaš máŋga johtolatbártti dán ija ja iđitija, muhto ii oktage leat roasmmohuvvan. Fylkkageainnus 132:s Sarabyas - fálesnuorrái lea muohta siigan geidnui. Stáhta geaidnodoaimmahaga Bente Svendsen lohká sáhttit gal vuoji beassat meattá dán báikki, muhto geaidnu lea gaskaboddosaččat gitta. ¶
Finnmárkkus leat olbmuin unnimus luohttámuš politiijaide. Dát boahtá ovdan politijiadirektoráhta iskkadeamis, mii lea dahkkon guðege politiijaguovllus. Trøndelagas luhttet eanemusat ja Finnmárkku jerrojuvvon olbmuin lea čieža proseanttas hui unnán luohttámuš politiijaide. ¶
Trond Eirik Nilsen lea stáhtaráđis nammaduvvon Finnmárkku ođđa várrepolitiijameašttirin. ¶
Nilsen guhte lea eret Guvžajávrris Mátta-Várjjat gielddas, lea doaibman gaskaboddosaččat seamma virggis ođđajagi mánu rájes. Muhto dál son lea virgáduvvon fásta. ¶
Politiijameašttir Ellen Katrine Hætta lohká leat duđavaš virgádemiin mii ikte dáhpáhuvai stáhtaráđis. ¶
– Nilsen galgá leat mu olgešgiehta. Su váldobargu lea doaimmahit ođđa politiijareforpma, nu ahte min návccat geavahuvvojit buoremus láhkái ávkin Finnmárkku ássiide, Ellen Katrine Hætta muitala. ¶
– Dat lea gelddolaš bargu mas leat olu hástalusat, mii movttiidahttá mu, vástida Trond Eirik Nilsen. ¶
Son ii bala váldimis barggu go lohká alcces leat olu čeahpes ja diđolaš bargoskihpárat. ¶
– Lean hui ilus ja vuollegaš go beasan singuin ovttas bargat, Nilsen lohká. ¶
Guokte finnmárkulačča leaba dalle Finnmárkku politiijaguovllu bajimuš jođiheaddjit, namma lassii Ellen Katrine Hætta ja Trond Eirik Nilsen. Soai jáhkkiba dan mielddisbuktit bissovaš jođiheami Finnmárkui. ¶
– Ean leat jurddašan leat guossebargin Finnmárkkus, soai lohkaba. ¶
Trond Eirik Nilsen lea leamaš ovdal Nuorta-Finnmárkku várrepolitiijameašttir ja lea maid jođihan Nuorta-Finnmárkku politiija sihkkarvuođabálvalusa (PST). ¶
Dán mánu loahpas ásahit ođđa politihkalaš bellodaga, "Folkevett" . Dasa oččodit buot eaŋkilolbmoáirasiid mielde. ¶
– Finnmárkkus livčče ollu sápmelaččat geat sáhtáše searvat bellodahkii, dadjá álggaheaddji Bjørn Gotheim. ¶
Publisert ¶
GULDAL: OÐÐA LISTA NORGGAS ¶
Kanada stádaministtar ja Meksiko presideanta leaba dál lagabut gulahallagoahtán mo láhttet go USA ođđa presideanta háliida nuppástuhttit friddjagávppašanšiehtadusa mii dien golmma riikka gaska lea leamaš. Kanada stádaministtar Justin Trudeau cuige dasa ahte Davvi-Amerihkká lea okta dain guovlluin oppa máilmmis mii lea buoremus lihkostuvvan ekonomalaččat. USA presideantta Donald Trump mearrádus huksegoahtit rádjemuvrra Meksiko vuostá lea billistan USA ja Meksiko gulahallama oalle sakka. Ja go Trump mannan vahkus vel geardduhii ahte Meksiko galgá máksit dien muvrra huksema, de Meksiko presideanta Enrique Pena Nieto ii vuolgán iežas plánejuvvon mátkái USAi. ¶
Sámis jikŋot jávrrit maŋŋit ja suddet árabut dálkkádatrievdama geažil. Ruoŧabeale Duortnosjávri, okta dain stuorimus jávrriin Sámis, lea easka mannan vahkku jikŋon. Maŋemus čuođi jagi lea dat dušše oktii ovdal dáhpáhuvvan, muitalit SR Sameradion ja SVT Sápmi . ¶
- Min ovddasfástádus lea ruhtadit buotlágan kulturdoaimmaid, ležžet dal dáža dahje sámi kultuvrii gulli, lohká Finnmárkku fylkkagieldda ságadoalli Kirsti Saxi ¶
Dan lohká Saxi maŋŋá go Ovddádusbellodat ja Riddobellodat dáhttot sihkastit buot ruhtajuolludemiid sámekultuvrii. ¶
Riddobellodat ja ovddádusbellodat oaivvildit ahte Sámediggái dat gullá ruhtadit sámiide guoski kulturdoaimmaid, ii ge Fylkkadiggái. ¶
Dasa ii mieđa fylkkaságadoalli Saxi. ¶
GULDAL: Fylkkasságadoalli doarju sámekultuvrra ¶
- Finnmárkku fylkkas lea ovddasfástádus dušše Finnmárkku fylkka álbmogii, muhto Sámedikkis lea olles Norga doaibmaguovlun. ¶
Nu lea ge sin mielas gal hui lunddolaš ahte sámiid kulturbijut bohtet Finnmárkku fylkkagildii áššin, lohká Saxi. ¶
Son ii jáhke dáža kultuvrra govssahallat dan geažil. ¶
- Sámekultuvra han lea lunddolaš oassi Finnmárkku kultuvrras, lohká fylkkaságadoalli Kirsti Saxi. ¶
Deanu fierbmebivdit leat massán luohttámuša Finnmárkku filkkamánnái ja Lappi bargo- ja ealáhusguovddážii. ¶
– Finnmárkku filkkamánni ja Lappi bargo- ja ealáhusguovddáš, TE-Keskus, berreba massit vuoigatvuođa hálddašit turistabivddu Deanučážádagas dan dihte go geavahit dán válddi boastut, oaivvilda Deanu Luossabreavaeaiggádiid searvvi beaivválaš jođiheaddji Hans Erik Varsi. ¶
GULDAL: – Fylkkamánni geavaha válddi boastut ¶
– Eat geavat válddi boastut, vástida Finnmárkku birasgáhttenhoavda Bente Christiansen. ¶
Son ii ipmir Deanu Luossabreavaeaiggádiid searvvi moaitámušaid go čuoččuhit fylkkamánni ja TE-Keskusa geavahit boastut dan válddi maid leat ožžon hálddašit Deanučázádaga turistabivddu. ¶
GULDAL: – Eat geavat válddi boastut ¶
«Fisktrans» -nammasaš gáivofanas gárttai heahtedillái eske iđđes Stájggos, Nordlánddas. Fatnasis ledje oktiibuot guhtta olbmo, ja gádjunveahkit nagodedje buot guhttasa gádjot. Dán dieđihastá Davvi-Norgga váldogádjunguovddáš. ¶
Laster Twitter-innhold ¶
Dán sotnabeaivve lea girkojagi gáhtamuš- ja rohkosbeaivi. Dán beaivvi guorahalle olbmot iežaset siskkimuš jurdagiid ja servodaga dáhpáhusaid, muitala Davvi-Hålogalándda ovddeš bisma Per Oskar Kjølaas. ¶
Gáhtamuš- ja rohkosbeaivve lea dábálaš čahkkehit gintaliid girkus. Dát beaivi lea girkojagis álo maŋimuš sotnabeaivi golggotmánus. Ja girkohistorjjálaččat leat dán beaivvi ásahan danne go dalle galge Ipmila girku olbmot máilmmis čoahkkanit rohkadallamiidda ja dahkat jorgalusa. Ja maiddái rohkadalle dán beaivvi iešguđetge dáhpáhusaid ovddas. ¶
Dolin čoahkkanedje olbmot rohkadallat dán beaivvi jos lihkohisvuođat ledje dagahan olu morrašiid. Ja juohke olmmoš guorahalai maid iežas jurdagiid ja daguid, ja bivddii suttuidis ovddas ándagassii. ¶
Maiddái lea leamaš sierra laganaš rohkos maid girkuin rohkadalle dán beaivvi. Davvi Hålogalándda ovddeš bisma Per Oskar Kjølaas ii riekta dieđe manne dán rohkosa leat váldán eret Norgga girku liitturgiijas, son áinnas livččii háliidan ahte dán ain rohkadalašedje girkus gáhtamuš- ja rohkosbeaivvi. ¶
Gáhtamuš- ja rohkosbeaivi lea álo sotnabeaivvi ovdal Buotbasiidbeaivvi. ¶
Norgga eiseválddit gáibidit ahte Ruošša koallafápmorusttet Trust Arktikugol, Barentsburgas, Svalbárddas heaitá nuoskkideames. Birasdirektoráhtta lea gohččon fitnodaga mii eaiggáduššá fápmorusttega, čielggadit buhtistanvejolašvuođa, nu muitala ossodathoavda Harald Sørby. – Sis lea gulahallan fitnodagain, mii nuoskkida ja sii leat bargamin oažžut fitnodaga geahpedit nuoskkideami ja luoitima, dadjá Sørby. ¶
Dál lea dárbbašlaš cegget ovttadássásaš dearvvašvuođa- ja fuolahusfálaldagaid julevsámi guovllus, cealká Norgga Sámiid Riikkasearvvi sámediggeáirras Tone Finnesen. ¶
Publisert ¶
Son evttoha dán ođđa áššin Sámedikki boahtte dievasčoahkkimii. Erenoamážit vuorraset olbmot dárbbašit bálvalusa mii lea heivehuvvon báikegotti sápmelaččaide. ¶
Jus ii leat sámegiella, iige sámi kulturipmárdus de lea heitot fálaldat vuorraset sápmelažžii, cealká Finnesen. ¶
GULDAL: Ovttadássásaš dearvvašvuođafálaldat ¶
Finnmárkku fylkkasátnejođiheaddji Runar Sjåstad gáibida beassat mielde go sámediggi ráđđádallá stádain. ¶
GULDAL: GÁIBIDA BEASSAT RÁĐĐÁDALLAMIIDDA ¶
Dál son gáibida ieš beassat mielde ráđđádallamiidda dain áššiin mat gusket Finnmárkui. ¶
– Norgga sámediggi ja njunušeiseválddit čiegadit almmolašvuođas áššiid go ságastallet gaskaneaset politihkalaš áššiid birra. Nu dadjá Finnmárkk filkkagieldda sátnejođiheaddji Runar Sjåstad. ¶
NBRa ovddeš nubbinjođiheaddji lea dolkamin riikasearvái go eai čuovu dásseárvulága. ¶
– Dál lean gearggus dáhttut stáhtas veahkki jos fargga eai leat eambbo nissonolbmot NBRa stivrras. Nu lohká ovddeš nubbejođiheaddji Ellinor Guttorm Utsi. ¶
Norgga Boazosápmelaččaid Riikkasearvvi riikkačoahkkimis mannan váhku dieđihi Ellinor Guttorm Utsi ahte dál ferte leat doarvái. ¶
Dál lea NBR stivrras ovcci láhttus guokte nissonolbmo, válgalávdegoddái okta nisu váljjejuvvon ja ii oktage dárkkistanlávdegoddái. ¶
– Dát ii leat dohkálaš, diibmá lohppidi stivra bargagoahttit dáinna ja galge oččodit eambbo nissoniid ja nuoraid luohttámušdoaimmaide, mii lea dáhppáhuvvan, ii mihkiige, čilgesta Ellinor Guttorm Utsi ieš. ¶
Ellinor Guttorm Utsi lohká dušše NBR nuoraidlávdegotti deavdit dásseárvogáibádusaid. ¶
– Jos boahttejagi ii dáhppáhuva dás mihkiige, de gal fertejit eiseválddit čorgegoahttit dán dili, váruha Utsi. ¶
NBR jođiheaddji Nils Henrik Sara oaidná dásseárvvu hástalusaid, muhto lohká váttis dan čoavdit. ¶
– Ii leat dárbu stáhtas čorgegoahttit, hástalusa ferte NBR váldit, lohká Sara. ¶
– Jávrrit ja eatnamat mat leat boares Buolbmát gielddas gullet guovllu olbmuide ii ge Finnmárkkuopmodahkii, oaivvilda Badje Deanu Siidda jođiheaddji Viktor Trosten. ¶
Badje Deanu Siida lea sádden sierra gáibádusa Finnmárkokommišuvdnii mii lea kártemin dálá geavahan- ja eaiggátvuođaid maid sámi álbmot ja earát ležžet olahan guhkesáiggi geavaheami vuođul. ¶
Jus gáibádus ollašuvvá, de boares Buolbmát gielda šattašii sierra hálddašanguovlun, mii lea badjel bealli Deanu gieldda viidodagas. ¶
– Guovllu olbmuin lea buoret gelbbolašvuohta go Finnmárkkuopmodagas – FeFo:s hálddašit guovllu jávrriid ja eatnamiid ja daid riggodagaid, čilge Trosten. ¶
Mii deaivvadat suinna Lišmmajávrri alde boares Buolbmát gielddas gos su máttut don doložis leat viežžan luondduriggodagaid. ¶
– Báikki olbmot dovdet dán jávrri dego iežas buksalupma, ja dihtet juohke gođđosaji, gosa suohpput sáimmaid, goas galgá bivdit ja man ollu, akkástálla Trosten, ja lasihastá: ¶
– Seamma gelbbolašvuohta lea maid rievssatbivddus, ealgabivddus ja eará meahccegeavaheamis. Guovllu olbmot dihtet millimehtera ala maid luondu gierdá ja ii gierdda. Dat lea leamaš áiggiid čađa vuođđun guovllu luondduhálddašeamis, ákkastallá Trosten. ¶
Badje-Deanu Siida lea logi jagi ráhkkanan ášši. Meahcceduopmostuolu duopmu mii addá Unjárgga gilisearvái hálddašan- ja geavahanvuoigatvuođa lagaš luondduriggodagaide, lea vel eambbo movttiidahttán bargat áššiin. ¶
Maiddái Ávžži gilisearvi Guovdageainnus árvvoštallá dál ohcat oamastan- ja hálddašanrievtti lagasguovlluide. ¶
– Unjárgga duopmu lea hui čielga mihttu midjiide ja fertet oahppat das mo sáhttá dahkat, vástida Ávžži gilisearvvi jođiheaddji Klemet Klemetsen, ja čájeha guovllu. ¶
– Dán vuomis leat hui buori ealga- ja rievssatbivdobáikkit, luomejeakkit ja guollejávrrit, čilge Klemetsen. ¶
Deanu sátnejođiheaddji Frank Martin Ingilæ váruha ásaheames olu sierralágan hálddašanguovlluid Finnmárkui. ¶
– Mun garrasit ávžžuhan Finnmárkkuopmodaga guoddalit Meahcceduopmostuolu duomu Alimusriektái, go duomus leat nu stuorra prinsihpalaš váikkuhusat Finnmárkku álbmogii, lohká Ingilæ. ¶
– Mas don balat? ¶
– Balan olu sierralágan hálddašanguovlluid dagahit ahte álget cakkadit olggobeale olbmuid ávkkástallamis luondduriggodagain nu movt dássážii leat beassan, vástida Ingilæ. ¶
FeFo-direktevrra Jan Olli ii sáhte vuos čielgasit vástidit ahte áigot go guoddalit duomu nie movt Deanu sátnejođiheaddji ávžžuha. ¶
– Muhto jus duomus leat nu stuorra váikkuhusat Finnmárkku álbmogii ja jus gávdno juridihkalaš vuođđu, de sáhttit árvvoštallat guoddalit duomu, vástida Olli. ¶
FeFo stivrra dat galgá 24. beaivve dán mánus mearridit maid barget áššiin. ¶
– Suoma stáhta lea rievidan fierbmebivdiin vuoigatvuođaid almmá makkárge buhtadusa haga, oaivvilda Njuorggán luossabivdi Veikko Guttorm. ¶
Suomas lea cuoŋománu 1991 rájes doaibman sierra buhtadusláhka Deanočázádahkii  . Dan vuođul galgá máksojuvvot buhtadus suomabeale vuoigatvuođalaččaide geat leat massán bivdovuoigatvuođaid, dahje geaid vuoigatvuođat leat gáržžiduvvon. Dássážii ii leat máksojuvvon ii evrre ge buhtadus dán lága vuođul. ¶
– Mii leat dájuhuvvon. Dan eat šat sáhte dohkkehit, lohká luossabivdi Veikko Guttorm. ¶
Bivdu lea dađistaga gáržžiduvvon, ja nu maiddái dállodoalu áigáiboahtu. Álggos sii besse bivdit miehtá vahku. Dál vuoigatvuođalaččat eai beasa bivdit eambbo go golbma jándora vahkus firpmiiguin. Boahtte jahkái fierbmebivdu galgá ain eambbo gáržžiduvvot. ¶
– Dássážii stáhta ii leat ii civkkádan ge buhtadusa birra, šálloša Guttorm. ¶
Vuoigatvuođalaččat leat ožžon láhkačehpiid árvvoštallat vejolaš buhtadusa. ¶
– Sin árvvoštallama vuođul Ohcejoga gielddas leat oktiibuot 58 boares dálu masa gullet bivdovuoigatvuođat. Juohke dállu galggašii oažžut miljovnna euro buhtadusa bivdogáržžidemiid geažil, čilge Guttorm. ¶
Vuosttaš buhtadusášši álggahuvvui 2001, nammalassii Veahčat guolástangotti vuoigatvuođalaččaiguin. Ášši lea ain jođus, ja lea eahpečielggas goas dat loahpahuvvo. ¶
Easkka maŋŋá go Veahčat ášši čielgá, de sáhttet eará guolástangotti vuoigatvuođalaččat álggahit buhtadusšiehtadallamiid stáhtain. Deanoleagis leat oktiibuot njealje guolástangotti. ¶
– Doaivumis Veahčat vuoigatvuođalaččat gállet buori luotta vai sii geat leat massán guollesállašii gáržžidemiid geažil, ožžot dan buhtadusa maid láhka geatnegahttá, lohká Veikko Guttorm. ¶
Suoma stáhta lea háliidan rehkenastit buhtadusa 1973 rájes. Dasa ii leat Veahčat guolástangoddi miehtan. ¶
– Buhtaduslágas dadjo ahte buhtadus galgá máksojuvvot stáhtaid šiehtadusaid oktavuođas. Danin lea lunddolaš ahte buhtadus rehkenastojuvvo dan rájes go vuosttaš šiehtadus dahkkojuvvui, nammalassi 1873 rájes, oaivvilda Veahčat guolástangotti jođiheaddji, Anne Nuorgam. ¶
Sull 75 proseanta suomabeale čázit gullet guovllu guolástangottiide. Dušše 25 proseanta lea stáhta oamastus. Go stáhtat áiggiid čađa leat gáržžidan bivddu, de gáržžideamit leat sihke priváhta ja stáhta čázis. ¶
Suoma Eanan- ja meahccedoalloministeriija ráđđeaddi Tapio Hakaste duođašta ahte ášši lea jođus. ¶
– Muhto ovdal go sáhttet árvvoštallat buhtadusaid, de vuos fertejit gávnnahit ahte geat leat vuoigatvuođalaččat. Danin sii leat mihtideamen eatnamiid masa vuoigatvuođat leat čadnojuvvon, čilge Hakaste. ¶
Man guhkes áiggi dat váldá, ii sáhte vástidit. ¶
– Muhto go muhtun áššit leat gártan duopmostuoluid ovdii, de mihtidanbarggut leat sakka maŋŋonan, vástida Hakasta. ¶
Son ii hálit dál vuos kommenteret vejolaš buhtadus sturrodagaid. Seammás deattuha ahte bivdogáržžideamit maid stáhta lea čađahan, lea boahtán ávkin maiddái bivdo vuoigatlaččat.. ¶
– Dat ferte maid váldot mielde go árvvoštallat buhtadusaid, Hakaste vástida. ¶
Dáid juovllaid leat Norggas sullii 1,8 miljovnna ruovttuin čiŋaheamen juovlamuoraid juovllaide. Sullii 1,1 miljovnna dain dáluin gáibidit ahte juovlamuorra galgá leat Norggas buvttaduvvon. ¶
Dán dieđiha Norgga Eanandoallo- ja biebmodepartemeanta neahttasiidduset bakte. ¶
Norggas buvttaduvvon juovlamuoraid gálvojohtu lea dál einnostuvvon dagahit 627 miljovnna ruvnno, muhto dás lea vejolašvuohta lasihit árvoháhkama sakka jus fal juovlamuoraid buvttadeddjiin lea dáhttu lasihit buvttadeami. ¶
Nu čállá eanandoallo- ja biebmoministtar, Jon Georg Dale neahttasiidduset bokte. ¶
‒ Mii oaidnit dál ahte Norgga buvttaduvvon juovlamuorat leat dál eanet beakkánat gi maid ledje ovdal, ja dagaha ahte olgoriikkalaš juovlamuoraid johttu niedjá. Meroštallamiid vuođul sáhttá dadjat ahte Norggas buvttaduvvon juovlamuoraid gálvojođu lea vejolaš lasihit 45 miljovnna ruvnnuin, dadjá eanandoalo- ja biebmoministtar Jon Georg Dale. ¶
Juovlamuoraid hattit rivdet ollu báikkis báikái ja gaskal gávpogiid ja báikegottiid. Sullii guovtti mehtera allosaš juovlamuoras sáhttá haddi rievddadit 450 ruvnnos gitta 700 ruvdnui, čájehit logut maid eanandoallo- ja biebmodepartemeanta lea almmuhan . ¶
Seammás go juovlamuoraid oastin olgoriikkain njiedjá, de olgoriikkaide vuovdin lassána, dieđiha Norsk juletre nammasaš organisašuvdna. ¶
Juovlamuoraid jearru allahatti márkanin nugomat Englánddas ja Duiskkas lea mealgat stuorit go maid juovlamuoraid gávppašeaddjit nagodit buvttadit, čállá eanandoallo- ja biebmodepartemeanta ¶
– Sámi boarrásiin leat dál unnán ásahusat mat gohcet sin áššiid ovddas, oaivvilda Sámi boarrásiidráđđi. Danin sin mielas livččii áigi ásahit sierra áittardeaddji boarrásiid várás. ¶
Sámi boarrásiidráđi jođiheaddji Inga Karlsen lohká dárbbu leat stuoris earenoamážit dearvvašvuođa- ja fuolahusfálaldagaid dáfus. ¶
– Dálá ásahusain mii menddo dávjá vásihat ahte sis váilu sámi giella- ja kultuvrra máhttu ja áddejupmi. Dan oktavuođas oaidnit dárbbu ásahit sorjjasmeahttun ásahusa mii sáhttá buorebut áimmahuššat sámi boarrásiid beroštumiid, čilge jođiheaddji Inga Karlsen. ¶
Stivrraláhttu Berit Ellen Nikkinen Varsi lohká ollu geavatlaš ovdamearkkat maŋimuš áiggis, mat duođaštit dárbbu sierra sámi boarrásiidáittardeaddjái. ¶
Earret eará son čujuha dasa mii dáhpáhuvai Kárášjogas borgemánus. Kárášjoga boarrásiidsiida lei nu dievva ahte gárte sáddet muhtun boarrásiid Detnui. ¶
– Go gielda sáddešgohtet boarrásiid vierisgildii, de dat lea hui issoras. Ášši ii guoskka dušše sutnje guhte gártá fárret, muhto maiddái lagamušaide. Dákkár dili eat sáhte dohkkehit, čilge Nikkinen Varsi. ¶
Sámi boarrásiidáittardeaddji galgá leat maid sámi boarrásiid sáhkaguoddi ráđđehussii ja eará njunuš eiseválddiide Varsi ja Karlsen čilgeba. ¶
Boarrásiidráđđi áigu dál čavget suittehiid, ja dáhttut maiddái sámediggeráđi eambbo áŋgiruššagoahtit ášši ovddas. ¶
– Mii diehtit ahte sáhttá gollat olu áigi ovdal go min gáibádus ollašuvvá. Muhto eat sáhte vuollánit. Mađi eambbosiid oažžut beroštišgoahtit áššis, dađi johtileabbo sáhttit ollašuhttit ulbmila, čilge Karslen. ¶
Sámediggeráđđi Henrik Olsen lohpida čuovvolit ášši. ¶
– Fertet vuos veahkkálagaid boarrásiidráđiin gávnnahit makkár dárbu dása lea, ja mo dan sáhtášeimmet čuovvolit, vástida Sámedikki ráđđelahttu Henrik Olsen. ¶
Earenoamážit dearvvašvuođaásahusain su mielas lea leamaš dávjá vásáhusat mat čájehit dárbbu sierra sámi boarrásiid-áittardeaddjái. ¶
– Boarrásiin lea dávjá váttis gulahallat dan geažil go doaktárat ja divššárat eai hálddaš sámegiela. Mii ferte oažžut buoret vuogádagaid mat áimmahuššet dákkár dárbbuid, Olsen lohká. ¶
Lullisámi oahppofálaldat lea áiton, go skuvla ja oahpaheaddjit eai nagot soabadit ruđalaš áššis. ¶
Gáiddusoahpaheaddjiguovttos, Siri Kappfjell ja Kirsten Appfjell Eira, leaba goappašagat oastán divrras gáiddusoahpahus-rusttegiid. ¶
Dál áitiba heaitit oahpaheames lullisámegiela skuvllamánáide, go skuvla ii mávsse rusttetláiggu. ¶
Soai eaba dohkket ahte iežaska oahpaheaddjibálkkáiguin galgaba máksigoahtit daid goluid. ¶
GULDAL: Lullisámegielfálaldat nohká ¶
Gaskanorgga Sámeskuvla lea dan golmma deatáleamos lullisámi oahpahusásahusain. Ja giela eai huma šatgo muhtun čuođi olbmo Norggas. ¶
Oahpaheaddjiguovttos, Kirsten Appfjell Eira Kárášjogas ja Siri Kappfjell Gáresávvonis, dat oahpaheaba lullisámegiela skuvlamánáide lullisámi guovllus gáiddusoahpahusrusttegiid bokte, máid ieža leaba oastán almmolaš doarjagiid vehkiin. ¶
Dasalassin leat govdafierpmádat ja IP-adreassa-golut. Muhto oahpaheaddjiguovttos ja skuvla leat guhká nákkáhallan man ollu láigun galgaba oažžut, vaikko oahpaheaddjiguovttos lohkaba seamma ollu gáibiditgo skuvla ovdal šattai earáide máksit. ¶
Appfjell Eiras lea ruovttukántuvra. Almma ahte Gaskanorgga Sámeskuvla lea fitnan doppe, de lohket sii ahte dat ii leat dohkkálaš ja gáibidit ahte doppe galgá sihke boradanbáiki, biilabisánanbáiki ja eará. ¶
Gaskanorgga sámeskuvlla stivrrajođiheaddji, Tom Kappfjell, jáhkká ahte nagodit soabadit. Almmolaččat gal ii mieđit Kappfjell oahpaheaddjiguoktá beare ollu ruđaid gáibideame rusttetláigun. ¶
Hálbbes mánáidgárdesájit leat deavdan measta buot Gáivuona suohkana mánáidgárddiid. ¶
GULDAL: Mánáidgárddit dievva ¶
Gáivuona suohkan lea guokte jagi bargan dan ala ahte oččodit olbmuid fas fárret suohkanii. Dán oktavuođas lea suohkan hálbudan mánáidgárdesájiid ja skuvlaásttoáiggesájiid belin. ¶
– Mánáidgárddit eai leat goassege leamaš nu dievva go dál, lohká suohkana mánáidgárdekonsuleanta, Ellen Lindvall. ¶
- Gáivuonas ii leat earago okta albma sápmelaš. Danne ii leat dárbu sámepoltihkalaš lávdegoddái, lohká Ovddádusbellodaga suohkanstivraáirras. ¶
Gáivuona suohkanstivra mearridii addit eanet fámu suohkana sámepolitihkalaš lávdegoddái. ¶
Ovddádusbellodat ii lean ovttaoaivIlis. ¶
- Gáivuonas ii ása earago okta albma sápmelaš, dan leat sápmelaččat ieža muitalan, lohká bellodaga sadjásaš suohkanstivraáirras Terje Lilleberg. ¶
Gávuona várresátnejođiheaddji, Rita Mathisen, lohká dehálažžan luohttit iežaset sámepolitihkalaš lávdegoddái, go sin mearrádusat sohpet bures ovdagotti áigumušaide. ¶
GULDAL: Eanet fámu ¶
Vearbbat soaitit, veadjit, sáhttit ja dáidit muitalit man jáhkehahtti duot dát lea. ¶
Dáidit-vearbba sáhttá dalle geavahit go lea oalle stuorra vejolašvuođas sáhka, omd.: ¶
(1) Don gal dáiddát diehtit goas Ánne boahtá . ¶
Veadjit -vearba ii almmut nu stuorra vejolašvuođa go dáidit, muhto stuorát vejolašvuođa fal go sáhttit ja soaitit , omd.: ¶
(2) Ja jos doppe livččii čoakkánbáiki soames alla vári nalde, de veajálii (veajášii) sápmelaš čilget oba bures su iežas áššiid . (Johan Turi) ¶
(3) Mii soaitit vuolgit eahkedis . ¶
(4) Son sáhttá leat jo joavdan ruoktot . ¶
Loga eanet: Nickel, Klaus P.: Samisk grammatikk , Magga,Ole H.: Studier i samisk infinitivsyntaks . ¶
Ii leat mihkkege ipmašiid ahte njukčamánnu lea ruvašmánnu, go dat han livččii háliidan leat guovvamánu sajis. ¶
Njukčamánnu han dadjáge guovvamánnui jos mun du sajis, de galmmihivččen gal boares áhkku duolljái gitta ja boares álddu suovdnjái. ¶
Káren Elle Gaup Girjjo-Gárjjo -girjjis (2001: 87) logahallojit buot maid njukčamánnu dagašii jos dat livččii guovvamánu sajis. ¶
Suovdnji : Dálvet boazu goaivu (roggá) suovnnji gokko sáhttá guohtut. Dat mearkkaša ahte muohttagii šaddá rokkahat. ¶
Leatgo gullan dáid sániid: ráddat, suossat, sáiset, galbmit, čatnat . Diet sánit dáidet du jurdagiid doalvut galbmasa guvlui. ¶
Dálvvi dagadettiin čázit ráddet, dalle lea duođaid čáhci galmmas. Ii sáhte šat gohčodit daid geassečáhcin gal. Dan maŋŋá de čázit suossagohtet dahje spildugohtet. Čázis dovdogoahtá ahte jieŋaid lea dahkagoahtán. ¶
Jos čáziid galbmináigge rávdnječáhci lihkastahttá jieŋaid, de šaddá sáissa. Sáissan gohčoduvvojit jieŋat mat galbmojit ceaggut. Bieskkenjárgga almmái Anders Johnsen muitala mii sáissa dahjege sáisadat lea: Sáisadat ¶
Go de šaddá jiekŋa bajil, de lea čatnan čáziid. Daddjo maid ahte dat galbmojit. ¶
Gáldut: NRK Sámi Radio 2006 dálketearbmajoavku, Anders Johnsen ja Konrad Nielsena sátnegirjjit. ¶
Golbma davimus fylkka galget šaddat guokten guovlun. NRK dieđuid mielde de lea maiddái dát maid ráđđehus ja ovttasbargobellodagat diibmu ovccis almmuhit ođđa gieldda- ja fylkkakártta ovdanbidjama oktavuođas. Davvi-Norggas rádjá mearriduvvo maŋŋá guovllu dásis. Ráđđehus lea mearridan ahte dálá fylkkaid sadjái ásahuvvojit logi guovllu. ¶
Leat máŋggalágan oainnu dasa rievdá go bohccobiergu go fievrredit njuovvanbohccuid. ¶
Olbmot geat borret bohccobierggu beroštit das leago bierggus buorre kvalitehta vai ii. ¶
Sáhttet leat máŋggalágán ipmárdusa dasa mii lea buorre ja njálgga biergu. Dat bođii ovdan seminaras man Sámi allaskuvla lágidii ikte. Dássažii lea leamašan beare unnán dutkan dán birra lohká dutki Eva Wiklund. ¶
GULDAL: Biergokvalitehta ¶
Dan oaivvilda Guovdageainnu sátnejođiheaddji Johan Vasaras. ¶
Sus lea áddejupmi dasa ahte oahppit válljejit sámegiela nubbigiellan jus das geahppaseappot fidnejit buoret árvosániid, muhto ballá váikkuhusain jus nuorat ná geahččalit olahit buoret bohtosiid. ¶
– Mun balan goit dán vuosttažettiin das ahte áiggi badjel dat njeaidá dan stáhtusa sámegielas ja dan gelbbolašvuođa dási mii gielas lea. Mii diehttit ovdalaččas ja earenoamážit mii oaidnit suohkana bealis man váttis lea háhkat dohkálaš formálalaš sámegiel gelbbolašvuođa, dadjá Vasara. ¶
Sámegielat joatkkaskuvlaoahppi Per Henrik Sara rievdadii sámegiella vuosttašgielas sámegiella nubbigiellan vai oažžu buoret árvosáni fágas. ¶
Sámi eriin alit oahpuide, nugo doavttirohppui eai sirre sámegiel vuosttáš- ja nubbingielagiid. Sii gehččet geas lea buoremus árvosátni ja dan vuođul válljejit gii beassá lohkát doavttirin. ¶
Sara guhte lonuhii nubbigillii, ávžžuha Sámedikki nuppástuhttit njuolggadusaid. ¶
Guovdageainnu sátnejođiheaddji Johan Vasara oaivvilda ahte lea buorre molssaeaktu daidda geain ii leat sámegiella eatnigiella, muhto seammás ballá son das ahte dat njuolggadusat mat gusket sámegielagiidda várrejuvvon sajiide sáhttet oalát goddit ohppiid movtta lohkat sámegiela vuosttašgiellan go das eai leat makkárge ovdamunit. ¶
– Mun gal evttohivččen ahte boahtá sadjái dakkár sierra «rušpi» vuosttašgielagiidda, mii addá ovdamearkka dihtii čiekŋudančuoggá, nu go mii diehttit ahte amasgiellafágain ja reálafágain ožžot joatkkaskuvllas. Dat livččii kánske movttiidahttit válljet sámegiela vuosttašgiellan, dadjá Vasara. ¶
Norgga Sámediggepresideanta Aili Keskitalo oaidná makkár hástalus ja váttisvuohta dát lea sámegielfága ja ovdánahttima dáfus. Muhto dadjá ahte dál eai dieđe man stuorra váttisvuohta dát lea. ¶
– Mii eat dieđe man olu ohppiid birra lea sáhka, geat dahket dákkár válljejumiid, dadjá Keskitalo. ¶
Son muitala ahte Sámedikki bealis leat geahččalan bargat áššiin nu ahte sis lea stipeanda mainna movttiidahttet joatkkaskuvlaohppiid geat lohket sámegiela ja stipeanda sturrodat boahtá das, man dásis giela lohket. ¶
Nu ahte sii geat lohket vuosttášgiellan sámegiela ožžot stuorát stipeandda go sii gean dat lea nubbi- dahje amasgiellan. ¶
– Muhto mun oainnán čielgasit ahte lea dárbu geahččat obbalaččat dan láhkavuođu ja –ásahusa mat stivrejit earret eará sámegieloahpahusa vuođđoskuvllas ja joatkkaskuvllas, lohká Keskitalo ja lasihan ahte sii leat Sámedikki bealis gergosat loktet fas dán ášši. ¶
Jáldu ja gállu muitalit man muttus čoaskkis lea. ¶
Dalle dovdo galbmasat áibmu, dovdo ahte čoaskugoahtá. Bieggá dan mađe ahte divrrit eai nagot šat girdit. ¶
Gállu lea garrasat go jáldu. Dalle dovdo ahte lea jo čoaskkis. Bohccot luoitigohtet vuopmái. Dalle álgá buoret dilli, go eai dárbbaš šat bálgat. ¶
Guldal Ellen Sokki Hætta, Mihkkala Elle muitaleamen: Gállu - Mihkkala Elle, Ellen Sokki Hætta ¶
Goalšu lea maid galbma áibmu: Goalšu ¶
Gálludálki lea geasset. Dalle ii dárbbaš čuoikkaid iige báhka geažil bálgat. ¶
Gálludálkin ii dárbbaš gal bálgat, vaikko lea geassedálki. Dalle sáhttá leat muhtun bieggaspiella ja beaivváš oidnostallá duollet dálle, muhto ii ligge áktánasat. Ii leat gal čoaskkisge. ¶
Ii hal gálludálki dáidde bistit nu guhká, ja go beaivváš liggegoahtá, de sođge. Dalle állanišgoahtá báhka guvlui. ¶
Gullet maid Máhte Máhtte, Mathis Mathisen Sara muitala min mielbargái Arne Ivar Johnsenii: ¶
Gálludálki ¶
Bonjaldaga dahje gieđahasa ráhkadat go leat čuohppan bonjaldatnáre gámasuinniid ja bonjat gierraga vai čoahkis bissot. ¶
Gámašuinniid lávejit cápmit merresiin dahje jo šluppohiin. Ja šluvgit lávejit spihkárfiellu vuostá. ¶
Botnje besdaga man čatne jorbodahkii, ja dan birra de gisse suinniid. Sáhtte gal maid streaŋgga geavahit. ¶
Go bilgádedje, de bárgidedje guokte bonjaldaga oktii. Álge bárgidit dakko gokko giera álgá. Dan dahke vai besse daid holgii bidjat. ¶
Ovdalgo suoidnebáikkis vulge, de ráhkadedje gibbala dahje suoidnegimppu. Gippal šattai go moaddelot bonjaldaga/gieđahasa čatne báttiin. Dieinna lágiin ráhkadedje suoidnenođiid. ¶
Boares suoidni, diimmá suoidni man čađa ođđa suoidni lea šaddan. ¶
Gáldu: Lásse-Jon Risten, Kirsten T. Gaup ¶
Beallešaddi gánda guhte mannan ija Stuorrajogas, Siellat suohkanis Tromssas dieđihuvvui láhppon , lea dál gávdnon dearvan. Nu dieđihit Gaskka-Hålogalándda politiijaguovddážis. ¶
Mearragáttis Finnmárkkus lea dieđihuvvon gárra biekkat otne beaivet ja eahket guvlui. Politiijat ávžžuhit olbmuid sihkkarastit luovus dávvirii. ¶
Sampmi ¶
Dieđát go manne muhtin almmáiolbmuin soaitá bierggas leat ruškadat go earáin? NuFal lea gávdnan vástádusa! ¶
Návli soaitá leat dat rumašlahttu, mii almmáiolbmui addá eanemus iluid. Vaikko vel eai jurddašge iežaset biergasa birra nu dávjá, de gávdnojit dattetge olu sullalassánit dasa. ¶
Leaš dal sáhka cillos, náppás, biergasis dahje jo cissás – de dihtet olbmot ahte lea sáhka návllis. ¶
Ja justa fal návlli birra šaddáge sáhka otne. Nufal gávnnai dáid somás dieđuid almmáiolbmo lávu birra, dieđut man birra don it soaitte diehtit (ekstern lenke) : ¶
> Loga eanet NuFal áššiid dás ¶
Jepp, don lohket riekta. Jus it cegge lávu jámma, de sáhttá almmáiolbmo bierggas unnut olles guvttiin centimehteriin. Muhto, ále bala. Lihkus doaibmá almmáiolbmo rumaš nu ahte dat ieš doppe bargá divoda nu ahte buot doaibmá nu mo galgá. ¶
Vaikko vel návllis ii leatge dákti, de sáhttá doddjot go lea garas. ¶
Lea gusto nu ahte riegádettiin ja jámedettiin lea máilmmis juoga mii lea hui miellagiddevaš. ¶
> Loga maid: Man guhkki lea gaskamearálaš návli? ¶
Dat sáhttá šaddat olles 2,5 mehtera guhku! ¶
Jonah Falconis lea almmáiolbmoriikka stuorámus cissá. Su bierggas lea olles 35 centimehtera guhku. Ja a-a son ii neavttaš ollesolbmuidfilmmain, muhto viggá baicce šaddat dábálaš neavttárin. ¶
Máŋga almmáiolbmo háliidit stuorát návlli, muhto dainna ii sáhte bargat maidige. Muhto Nufalas lea positiiva ođas dáidda, geat háliidivčče stuorát biergasa. Go šaddá boarráseabbun, de šaddá maid nábbá stuorát (ekstern lenke) . Muhto go deavdá 20 jagi, de bisána dát proseassa. ¶
Don lohket riekta! Ii das galle go borgguheapmi vuoimmehuhttá olbmo ja sáhttá dagahit geahpesborasdávdda, dat sáhttá maiddái unnudit návlli. Jurddaš dan birra boahtte háve go borgalat duhpáha! ¶
> Les også: Mange sliter med penis- komplekser ¶
Návllis lea dávjá earálágan ivdni go muđui rupmašis. Dat lea danin go návli rávásmuvvá nugo buot eará rupmašis. Dasa lassin de gávdná bárdni ođđa skihpára – olgešgieđa - pubertehtaáiggi. Návlli liiki ruškkoda go dat ruvvejuvvo olu, ja dat lea áibbas dábálaš. ¶
‘’Geavat dan dahje massát dan’’, lea oalle duohta, vaikko it livčče jáhkkit dasa. Máŋga seksa-áššedovdi leat gávnnahan dan ahte mađi hárvvit gánda onanere, dađi váddásat šaddá áiggi mielde oažžut dan mannat. ¶
Sámediggepresideanta ja Bargiidbellodaga ovddeš miellahttu, Vibeke Larsen, dadjá ahte garra eahpeluohttámuš maid son vásihii Bargiidbellodagas šattai beare lossa noađđin, ja son válljii guođđit Bargiidbellodaga. ¶
Vibeke Larsen lávvardaga ahte son geassáda Sámedikki presideantan, muhto sotnabeaivái lei son rievdadan oainnus, ja dieđihii ahte son joatká presideanttain, muhto son eretbidjá várrepresideanta, Ronny Wilhelmsena. ¶
Bargiidbellodat šattai ođđasit čađahit nominašuvdnačoahkkima maŋŋil go dalá presideantaevttohas Helga Pedersen geassádii sihke listta- ja presideanttaevttohassan. ¶
‒ Mun rievdadin oainnu maŋŋil ledjen ságastallan ovttasbargoguimmiiguin Sámedikkis, dadjá Vibeke Larsen. ¶
Ovttasbargoguimmiid vástádus lei nu čielggas go dadjá ahte sii eai leat válljen Bargiidbellodaga presideantan, baicca su, dadjá Vibeke Larsen. Sin čielga ráva lei ahte son joatká presideantan muhto ii Bargiidbellodaga miellahttun, dadjá Larsen. ¶
Bargiidbellodaga válgalávdegotti jođiheaddji, Tom Kappfjell, dadjá ahte Bargiidbellodaga sámediggejoavku lea ieš láhčen alcces dan spižá mii dál sin givssida. ¶
‒ Mun gal in oainne earáid geaidda son sáhttá duvdit siva. Vibeke Larsen han ieš lea leamašan njunnošis hábmemin dan vuođu mainna dal giksašuvvet. Ja danin son ieš ferte guoddit ovddasvástádusa, dadjá Tom Kappfjell. ¶
‒ Jus Bargiidbellodaga Sámediggejoavku livččii čuvvon dan maid Bargiidbellodaga nominašuvdnačoahkkin lei mearridan, de eai livčče dálá diliin giksašuvvat, dadjá Kappfjell. ¶
Tom Kappfjell dadjá ahte dálá dilli lea dagahan ahte vel songe álgá eahpidit maid dál galgá jienastit boahtte sámediggeválggaid čakčat. ¶
Sámenieida Sárá Márjá Guttorm lea lávlun «Cretura» čuojahanjoavkkus, skearru almmustahttá joavku cuoŋománus. ¶
(Jearahallan vuolemusas dán siiddus) ¶
Sárá Márjá Guttorm lea moaddegoalmmatlot jagi boaris, son lea lávlun Cretura garra metal-joavkkus Bergenis. Dákkár garra musihka muitala iežas álo leat gullan, danne illuda go lei nu lihkkui ahte beasai jovkui lávlun. ¶
Sara Márja Guttorm lea Olmmáivákkis bajásšaddan, son ásai gal Ohcejogas vánhemiiddisguin dassá go devddii vihta jagi, ja dalle fárrejedje sii Olmmáivággai. Sára Márjjá áhčči Sauli Guttorm, son lea suomabeali deatnogáttis eret. Dál lea son musihkkaoahppus Bergenis ja seammás lávlu son Cretura-joavkkus, mas oasseválddit ásset das Bergena lahkosin. ¶
Sara Márjá Guttorm háliididivčče lávlut, ja dan son dáhkáge dál Bergenis gos dál lea artisttan symfonica ekstrema metal bandas dahje joavkkus. Geavai nu ahte «Cretura-joavku» ozai lávlu, son dieđihii iežas, ja beasai iskkat lávlut. Dás rájes lea son leamaš lávlun joavkkus, ja dan gal lohká leat hirbmat somán. ¶
Sii leat čuojahan juo dan mađe guhká ahte mannan gease leat juo skearrui čuojahan ja lávlun. Skearru almmustahttet cuoŋománus. ¶
Dál illuda Sárá Márjá Guttorm cuoŋamánu čihččet beaivái, go dalle almmuhit sii iežaset skearru Bergenis. Buot somámussan lohká leat vel dan go dalle boahtá olles su bearaš Bergenii gullat ja oaidnit sin. ¶
Gaska-Norgga Sámeskuvla galgá ain bisuhuvvot stáhta skuvlan, ja fállat lullisámegielat oahpahusa lullisámi ohppiide. ¶
Maŋŋil go Ráđđehus jagi 2016 stáhtabušeahtas mearridii heaittihit Gaska-Norgga sámeskuvlla Árbordes, de leat ráđđehusa doarjjabellodagat Gurut ja Risttalaš Álbmotbellodat, Bargiidbellodat ovttas skuvlla váhnemiiguin, ohppiiguin ja oahpaheddjiiguin garrasit dáistalan skuvlla bealis ja bargan dan badjelii ahte sámeskuvla galggai bisuhuvvot. ¶
Sin dáistaleamit lea vuolggahan buori bohtosiid, danin go ráđđehus lea ikte ovttas ráđđehusa doarjjabellodagaiguin gávnnahan ahte Gaska-Norgga sámeskuvla Árbordes galgá bisuhuvvot stáhta skuvlan. ¶
Máhttoministtar, Torbjørn Røe Isaksen, čállá ráđđehusa neahttasiiddus ahte skuvlla lullisámi gelbbolašvuohta lea dehálaš go galget fállat lullisámi ohppiide buori oahppofálaldaga. Son dadjá ahte maŋŋil ođđa árvvoštallama de leat sii gávnnahan ahte skuvlla gáiddusoahpahus galgá buoriduvvot vai olahit eanet lullisámi ohppiide. ¶
Røe Isaksen dadjá maiddái ahte go skuvllas eai leat nu ollu dábálaš oahppit, de ferte skuvla joksat ohppiid doppe gos sii leat. Danin áigu stáhta ahte skuvla galgá ovdánahttit fálaldagaideaset ja joksat vel eanet gáiddusohppiid. Ministtar dadjá maiddái ahte eará skuvllat geain leat lullisámi oahppit galggaše ávkkástallat fálaldagaid ja gelbbolašvuođa mii Gaska-Norgga Sámeskuvllas leat ¶
Finnmárkokommišuvnna jođiheaddji Jon Gauslaa ii mieđa iežaset leat moiven go čuoččuhit olbmuid massit vuoigatvuođaid eretfárremiid geažil. ¶
Juridihkkaprofessora Øyvind Ravna dat oaivvilda Finnmárkokommišuvnna leat moiven go eai addán oamastanvuoigatvuođaid báikkálaš olbmuide Vuođđovuonas Bearalvákki suohkanis. Su mielas ii leat riekta ahte olbmot masset vuoigatvuođaid eretfárremiid geažil. ¶
– Jus nu geavvá, de han sii ráŋggáštuvvojit duppalgeardde  . Vuos bággejuvvojit fárret eret fuones guovllupolitihka geažil. Dasto gildojit geavahit oktasaš oamastanvuoigatvuođa báikkis, Ravna oaivvilda. ¶
Digaštallan lea čuožžilan maŋŋá go Finnmárkokommišuvdna almmuhii guđát guovllu - Oarje Várnjárgga - raportta  . ¶
Kommišuvdna lea gávnnahan ahte FeFo eaiggáduššá guovllu eatnamiid, muhto badjelaš 30 000 dekára eana Vuođđovuonas Bearalvági gielddas lea datte sierra dilis. ¶
Go báiki bázii ávdimin 1970-logu álggus, de lei gili ássiide ásahuvvon oktasaš vuoigatvuohta meahcásteapmái seamma lágánin go eanaeaiggáda vuoigatvuohta. ¶
– Dat vuoigatvuohta ii leat massojuvvon, muhto dan ii sáhte atnit ovdal go fas leat fásta báikeássit Vuođđovuonas. FeFo:i gullá eatnamiid eaiggátvuođa hálddašeapmi dassážii, Finnmárkokommišuvdna oaivvilda. ¶
Dasa dat professor Øvind Ravna ii leat ovttaoaivilis. Ravna mielas Norgga láhka ii geatnegahte olbmuid ássat fásta guovllus jus galget beassat ávkkástallat vuoigatvuođaid maid ovddešáiggis leat háhkan. ¶
Finnmárkokommišuvnna jođiheaddji Jon Gauslaa ii leat ovttaoaivilis Ravnain, ja lohká iežaset doalahit dan maid dadjet raporttas. Dađi eambbo ii háliit kommenteret. ¶
Professor lea gávdnan 1917 sámi čoahkkimis ođđa dieđuid, goalmmát sápmelačča birra gean birra ii gullo iige leat čállon. ¶
– Lea dárbu dán historjjá maid muitalit, go muitaluvvo ja čállo álo ahte kárášjohkalaš Alet Lemet/Klemet Somby ja unjárgalaš Johan Roska leigga Davvi-Sámis boahtán čoahkkimii Troanddimii 1917:s, muhto doppe lei vel goalmmát olmmoš Finnmárkkus, lohká Kalstad. ¶
Professor Johan Klemet Kalstad lea dutkan ášši, gávdnan dieđuid vuosttaš riikkaviidosaš sámečoahkkimis mat fertejit oidnosii. ¶
Sámi álbmotbeaivve de RiddoDuottarMuseat- Guovdageainnu gilišilju ja Guovdageainnu historjásearvi oktasaš doaluin muitalii dán goalmmát olbmo birra, seamma logaldallan lei sus Diehtosiiddas Guovdageainnus eahkedis. ¶
Johan Klemet Kalstad lea boahtán NRK Sámi studioi muitalit iežas barggu birra, man bokte de lea gávdnan dán nuorra guovdageaidnulačča birra dieđuid, gii oassálasttii vuosttaš riikačoahkkimis Troanddimis. ¶
– Dan stuorra govas ii oidno dát nuorra guovdageaidnulaš, danin ii leat beaggán dahje fuomášuvvon, muhto Mathis Johansen Hætta dat lei goalmmát davvisámi ovddasteaddji doppe, almmái gii lei oahpaheaddjiskuvllas vázzimin máttabealde Troanddima. ¶
Kalstad lea fidnen Tråante2017 lágideaddjiin gova, mii ii leat ovdal nu olus oidnon, muhto dán govas jerret sus ahte sáhttá go ovccenuppelogeš, leat dat almmái, gean birra professor guhká lea ohcan dieđuid, ja nu han dat lei. ¶
Son muitala 1917 sámi vuosttaš čoahkkima maid Elsa Laula Renberg, Brurskanken sámi nissoniid searvvis lágidii Troanddimis, ožžon 3000 kruvnna lágideapmái eanadoallodepartemeanttas, mátkedoarjagiidda, mas de lea gávdnan dieđuid ahte dušše guovttis Finnmárkkus leaba oassálastán. ¶
Dutki lea geavahan árbevirolaš ságaid iežas barggus, go Mathis Johansen Hætta lei eret seamma guovllus Guovdageainnus go Kalstad lea, muhto dan son lei vajálduhttán. ¶
– Go de ieš beroštišgohten ja lean lohkan sámi politihka ja sámi organisašuvdnaeallima birra, de iskagohten fas dieđuid dien olbmo birra gii ii leat historjjágirjjiin, dieđuid maid Riikaarkiivvas, arkiivvas Troanddimis olu dieđuid fidnen ja lean čállagiid lohkan. ¶
Son lohká professora Ørnulf Vorrena čállán NBR 1948 čoahkkima birra, gos earret eará Lars Danielsen lei mielde, NBR vuosttaš jođiheaddji ja gii lei Daniel Mortensson bárdni, gii ovttas Elsa Laula Renbergan leigga njunnošis lágideame 1917 čoahkkima, ja Danielsen namuha golbma davvisápmelačča dien čoahkkimis, Somby, Roska ja Hætta. ¶
– Dát dieđut soitet guovdageaidnulaččaide dehálaččat, lohká Kalstad, go nu han sáhttet lohkat, mii han maid leat 1917 čoahkkimis leamaš mielde. ¶
Mathis Johansen Hætta lei Voldas, go oaččui spánskka-dávdda. Son lei jođus davás, muhto geavai buohccivissui Troanddimii dávdda geažil, ja dohko son jámii, seamma gávpogii gos jagi ovdal lei vuosttaš sámi riikkačoahkkimis mielde. ¶
Oaggunmátkkis gávnnai Reino Saijets gávnnai dávtti jogas lahka Ivvánjávrri. Álggu rájes jo navddii dan gullat olbmui. ¶
Publisert ¶
Boles dutkamiinge lea dál gávnnahuvvon, ahte lea viehka sihkkarit olbmo čuožžamassan. ¶
Saijets muitala dávtti leamaš joga botnis, vihtta mehtera eret gáttis. ¶
GULDAL: Reino Saijets muitala mo gávnnai dávtti ¶
Golmma jagi áigi jávkkai Áŋŋel guovllus almmái gii ii leat dán rádjái gávdnon. Ovddeš rádjealmmái muitala iežas jo moadde jagi geahččan oidnogo mihkkege erenoamažiid go jođaša meahcis ja johgáttiin. ¶
Maiddái Avvil boles áigu vuosttamužžan veardidit dávtti DNA-čájánasaide aiddo dien láhppon albmá DNA:in. ¶
Gávvedat lea suorremuorra. ¶
Gávvedat lea suorremuorra mainna sáhttá ohcat čázi eatnama vuolde. Sieđggas dat dalle ráhkaduvvo gávvedat. ¶
Gávvedat geavahuvvo maiddái doallat caggagasas giela go dat ii leat messegis. Soahkemuorra lea dasa vuogas ávnnas. ¶
Čalmmit sáhttet geđđot omd. suova siste, dálkin giđđat nie go lea geamádat. ¶
Go čalmmit geđđojit, de illá oaidná maidege. ¶
Giđđat garra beaivvadahkan sáhttet čalmmit suddot. Dalle leat čalmmit hui bákčas(at), goddá čalmmiid. ¶
Ovddeš áiggiid lávejit olbmot fitnat návehis čuččodeamen (moatte geardde) vai čalmmit fas čilget. ¶
Go lievla lea stobus, de lávejit glásat suvvot. Nu dahket maidái čalbmeglásat go dálvet čákŋala stohpui. ¶
Gáldu: Lásse-Jon Risten, Kirsten T. Gaup. ¶
Álttá fitnodat Kompetanseklynge Laks SA áiggošii geahččalit gávdnat čovdosiid daidda čuolmmaide mat leat jogaluosahálddašeami ja guollebiebmanealáhusa gaskka ja iskat gávdnat buriid šaddadanvugiid, mat eai vahágahte jogaluosa - muhto Álttá Laksefiskeri Interessentskap gii ovddasta jogaluosa, ii hálit leat mielde. ¶
Dál hállemasaide beassá son hárjehallat dan masa lea skuvllas oahppamin. Guokte koaffara ja pose dievva leat vuoidasat ja ávdnasat maid dárbbaša. ¶
Ina Tretnes (24) áigu čájehit mo hállemasáiggi sáhttá vuoidat muođuid. Son lea ovdagihtti jo smiehtadan makkár hápmái galgá ráhkadit dan olbmo gean áigu vuoidat. ¶
Dákkár vuoidan maid Ina lea oahppamin lea áddjás bargu. Dušše vuoidan ádjána 2-3 tiimma. Dasa lassin vel ádjána ráhkadit buot ávdnasiid mat adnojiit. ¶
Guhkes beaivvi ádjánii rahkadit čorvviid maid áigu bidjat NRK Sámi oahppahallái Linii. ¶
– Mun lean dákkár vuoidamis beroštan jo dalle go vázzen nuoraidskuvlla. Mun álgen dalle jo eksperimenteret ráhkadit efeavttaid, dadjá Ina. ¶
– Mun liikon efeaktavuoidamii go ferte leat nu dárkil, pirkete. Ii galgga oidnot ahte lea ráhkaduvvon ovddamearkkadihtte čoarvi. ¶
Ina áigu dáinna vuoidamiin álgit bargat. Danne lea lohkamin bachelora Westerdals Oslo ACT:s mii lea dáidda, gulahallan ja teknologálaš állaskuvla. Son lohká alddis leat ollu válljenvejolašvuodaid go geargá skuvllas. Sihke teáhteris, Tv:s ja filmmain dárbbašit olbmuid mat máhttet geavahit spesial-efeavttaid. ¶
– Mun jáhkan álgit bargat Tv:s dahje filmmain go doppe dárbbašit eanemusat diekkár erenomáš vuoidamiid. Álggán Norggas, ja de beassá oaidnit gosa máilbmái de manan, lohká Ina. ¶
Europa-geaidnu 6 Buolbmágis, gaskal Kárášjoga ja Deanu šaldi, lea geaidnu gitta dan sivas go lea gádjumin biila. Dát diehtu bođii Stáhta geaidnodoaimmahagas diibmu 17:44 ja bistá gitta sii addet fas dieđu. NRK Sápmi čuovvu ášši. ¶
Maiddái fylkageainnus 241s Dáigevuona ja Gihpovuona gaskka lea fierran geađgerihtu, ja nu lea geaidnu gitta, dieđihit Geaidnojohtolatguovddážis. Beaivvi mielde oidnet gártá go geaidnu leat guhkit áigge gitta, vuoi sáhttet go rahpat johtolahkii. ¶
Europageaidnu 69 gaskal Skárfaváhki ja Davvinjárga lea gitta heitogis dálki geažil. Dán dieđiha Stáhta geaidnodoaimmahat . ¶
Europageaidnu 6 gaskal Kárášjoga ja Deanu šaldi lea dál rábas maŋŋá go biillagádjun lea gádjon biila mii lei mánnan badjel geainnu. Dán dieđiha Stáhta geaidnodoaimmahat . ¶
E6 geaidnu Sennalandet badjel lea gitta dan sivas go máŋga tráilarat leat bissánan geainnu ala, nu dieđiha Stáhta geaidnodoaimmahat . Lea dieđihuvvon ollu muohttaga ja biekka birra báikkis. ¶
Oktiibuot 18 Finnmárkku geainnu ii beasa vuodjit justa dál, fuones dálkki dihtii. Dálkkedieđáhusa dieđuid mielde ii sáhte vuorditge ahte geainnut rahppojuvvojit odne. NRK johtolatsiiddu bokte sáhttá olles áigge iskat guđe geainnut leat gitta . ¶
Garra dálki dagaha ahte olu geainnut leat gitta, dieđiha Stáhta geaidnodoaimmahat. E10š geaidnu Bjørnfjella/Bonjuvári badjel lea gitta. E69 Skársvági ja Davvenjárgga gaskka lea maid gitta. Maiddái eará guovlluide dieđihuvvo guoldu ja gálja siivu, nu čállá NTB ođasdoaimmahat. ¶
E6 Sennalandet badjel lea gitta, dat seamma lea maid fylkageaidnu 98 badjel Idjavuonduoddara. Dieđihuvvo maid kolonnavuodjima birra Máhkirčearru ja Báhcavuona gaskal. Eambo dieđuid gávnnat NRK.no/trafikk siidduin. ¶
Dán jágaš juovla-gávppašeapmi šaddá ođđa oláhus. Mii geavahat eambbo ruđaid go goassiige ovdal. ¶
Juovla-gavppašeapmi lea hirbmasit lassánan máŋimuš jagiid, ja logut čájehit ahte dán jagaš juovla-gavppašeapmi šaddá ođđa oláhus. Maiddái Sámis vuhttet gávppit mo gávppašeapmi lea lassánan. ¶
Gávppašat eambbo ¶
Beaivválaš jođiheaddji G-sport buvddas Deanus, Stein Joks, muitala ahte diimmá rájes lea juovlagavppašeapmi lassánan olles 20 proseanttain. ¶
Norgga gávpe ja service-ealáhusaid oaiveorganisašuvdna almmuhii ikte loguid mat duođaštit ahte mii geavahat eambbo ruđaid go goassiige ovdal. Organisašuvdna merošta ahte mii dušše juovlamánus geavahat 41,5 milliardda ruvnnu, ja dát lea 5 proseantta eambbo go diibmá. ¶
Norggas leat erenoamažit elektron - ja valaštallan-reaiddut mat johtet buoremusat, 2005:a rájes lea gávppašeapmi lassánan 10 proseanttain. ¶
Beaivválaš jođiheaddji G-sport buvddas Deanus, Stein Joks, jáhkká sivvan dása lea ahte olbmuin lea buoret ekonomálaš dilli. ¶
Logut čájehit ahte ránnjáriikain lea juovla-gávppašeapmi lassánan. Suomas lea gávppašeapmi lassánan 7,5 proseanttain diimmá rájes. ¶
Nuorggam muitala ahte maiddái sii vuvdet olu elektronihkká gálvvuid. ¶
Vuoitu boazoealáhussi go ain besset niskkádanbuvkku geavhit, lohká NBR jođiheaddji. Biepmobearráigeahčču dohkkeha niibbi vaikko ESA cakkada. ¶
Publisert ¶
Boazosápmelaččaide Norggas lea vuoitu go ealáhus ain beassa geavahit niskkádanbuvkku, maid ESA lea cakkadan. Nu lohká NBR:a jođiheaddji Nils Henrik Sara. ¶
NBR, Biepmobearráigeahčču ja eanadoallodepartementta leat čoahkkinasttán niibbi geavaheami birra. Biepmobearráigeahčču lea gávnnahan mo galget garvit EU-njuolggádusaid, čállá VG. ¶
-Dehálaš boazodollui go dál besset geavahit dakkár vugiid mat máhttet, lohká NBR:a jođiheaddji Nils Henrik Sara. Son oaivvilda ahte vuohkki maid de ledje fertet geavahit, buvttašii lassi bargguid go šaddet fievrredit earralágan rusttegiid meahccái. ¶
Eanadoallodepartementta, NBR, Biepmobearráigeahčču ja Sámedikkis leat leamaš ságastallat niskkádanbuvkku geavaheami birra, go EU dárkkistanorgána ESA lea cealkán ahte ii dohkket diekkár niibbi. ¶
Biepmobearráigeahččus lea fas čoahkkinasttán ESAn niibegeavaheami birra, ja dál lea Biepmobearráigeahčču gárvemin árvalusa manne diekkár niibbi sáhttá dohkkehit. ¶
Biepmobearráigeahčču ossodathoavda Torunn Knævelsrud lohká árvalusa dál bidjat gulaskuddamii, ja galgá leat dohkkehuvvon borgemánnui. -Ii leat aibbas sihkar lea go niibi dohkkehuvvon loahpalaččat, muhto Biepmobearráigeahčču hálida čuovvolit sajáiduvvon geavaheami, lohká Torunn Knævelsrud. ¶
Son ii sáhtte vel lohkat dohkkeha go de ESA niibbi loahpalaččat. - Dan ferte de oaidnit, loahpaha Knævelsrud. ¶
Ii NBR:a jođiheaddji Nils Henrik Sara ge duostta bearehaga vel illudit, vaikko vel váldá vuoitun Biepmobearráigeahčču mearrádusa. - Sávašin ahte EU ii šat cakkat dán, deattuha Sara. ¶
Sampmi ¶
Leago dus heajos oamedovdu go joavdelasttát Facebookas? Máret Láillás lea dutnje ávžžuhus. ¶
Sosiála mediat váldet olu áiggi, dat ii leat čiegus ášši. Leaš dal snuoggat makkár doaimmat skihpáriin leat dahje čuovvut muhttun riiddu luovusbeatnagiid birra. ¶
Mii geavahat sosiála mediaid iešguđetge láhkai. Muhtumat čuvvot dušše mielde das maid earát dahket, earát ges rábmojit man čeahpit sii leat leamaš hárjehallat. Soapmasat ges geavahit sosiála mediaid vai besset váidalit man nu ášši birra. Muhto ii go livčče áigi seailluhit gollegiela sosiála media vehkiin? ¶
– Juogat gielladáidduid earáiguin! Jus leaš heajos oamedovdu go joavdelasttát Facebookas, de čális sámegillii. ¶
– Don it oba dieđege man ávkin dat soaitá easkaálgiide, nuoraide ja nu ain. Jus dus vel rikkis giella, de orru measta vearredahku jus it juogat valljodagat earáiguin, čállá Máret Láilá Anti Facebookii. ¶
> Loga eanet NuFal-áššiid dás ¶
Máret Láilá Anti ávžžuha min geavahit sosiála mediaid buori áššái. Giella seailluheapmái. Jurdda buollái das go Anti lei ieš fitnan skihpáriid luhtte geain lea hui rikkes ja buorre giella. ¶
– Mun ohppen ieš máŋga sáni daid olbmuid luhtte, ja de mun smihtten ahte nie han galggašii mis sámegiellagiin. Ahte mii juogadat iežamet gielladáidduid. – Sosiála mediat leat dien dáfus hui buorit. Jus don čálát sámegillii de sáhttá muhttun eará olmmoš oahppat sáni, dahje jus ii máhte nu bures čállit, de dat oaidná mo dat čállojuvvo. ¶
Máret Láilá oaidná dan hui dehálažžan ahte sámegiella lea oidnosis sosiála mediain. ¶
– Mii čájehat ahte sámegiella lea maid giella mainna sáhttá gulahallat sosiála mediain. Ja dat maid lokte sámegiela árvvu. ¶
> Loga maid: Sámegiella oidno unnán neahtas ¶
> Loga maid: Movt čállá BRB ja LOL sámegillii? ¶
Jus dat ii čalmmustahttojuvvo, de son ballá giela boahtteáiggis. ¶
– Sosiála mediat leat nu dehálaš gulahallanbáikkit. – Mun veahá balan ahte jus mii eat geavat sámegiela sosiála mediain, de sáhttá sámegiela dilli vel eambbo raššut go dál lea. ¶
Anti joatká. ¶
– Mii geavahat sosiála mediaid nu olu ja mii gulahallat maid nu olu doppe. Dađi bahát orru dan láhkai ahte doppe sámegiella lea vuoittáhallan. ¶
Guldal vel dá go Máret Láilá Anti lei guossin Dáppe Dál sáddagis: ¶
Máret Láilá Anti jáhkká ahte olbmot soitet ballat dan nu gohččoduvvon giellapolitiijas. ¶
– Mii fertet vuos muitit dan ahte leat hirbmat olu sápmelaččat geat eai leat goassige oahppan čállit sámegillii. Dasa lassin vel leat sii geat leat oahppan, muhto soitet dušše muhtin muddui oahppan. ¶
– Nu ahte mun jáhkán hui olusiin lea dat ballu ahte sin čállingiella ii leat doarvái buorre. Ja jus dalle vel muhttun álgá cuiggodit sin, de dat gal sáhttá gavdnjet olbmuid čállimis sámegillii sosiála mediain. ¶
> Loga maid: – Sámegiella lea buoremus ráppengiella ¶
Máret Láillás lea vel muittuhus giellapolitiijaide. ¶
– Mun háliidan beare muittuhit dan ahte dat leat hui olusat geat eai máhte čállit sámegillii. ¶
– Jus mii galgat gáržžidit dien láhkai, ahte dušše dat geat máhttet 100 proseantta riekta čállit galget beassat čállit sosiála mediain, na dalle eai báze nu gallis geat sáhttet čállit sámegillii. ¶
Váikko balatge giellapolitiijas, de Anti ávžžuha du lihkáge čállit sámegillii. – Ja daidda geat ballet giellapolitiijas, de mun ferten dán láhkai dadjat ahte don fertet ieš vihkkedallat mii lea deháleamos: ahte sámegiella oidno dahje ahte dat ii oidno obanassiige? ¶
– Nu ahte mun gal ávžžuhan, vaikke iežat mielas it máhte, de don lihkká čálát. Dat sáhttá leat ávkin geasa nu ja don leat maid mielde čalmmustahttimin giela. ¶
- Eai sámegielddaid eai ge ráđđehusa politihkkárat beroš gelbbolašvuođa loktemis, lohká Kárášjoga vuođđoskuvlla oahpaheaddji, Sissel Gaup. ¶
- Politihkkárat leat oalát vajáldahttán gelbbolašvuođa loktema. ¶
Sii eai beroš das ahte sámemánáin galggašii leat seamma vejolašvuohta go dážamánáin, lohká Gaup. ¶
GULDAL: Eai beroš máhttoloktemis ¶
Su mielas ii leat sámemánáin seamma vejolašvuohta ahtanuššat ja ovdánit gielalaččat, fágalaččat ja sosialalaččat. ¶
- Jus ministár livčče ráhkadahttán ođđa oahppoplánáid dáža skuvlii ja de eai livčče oahppogirjjit boahtán, de livčče son dalán ferten guođđit virggis go opposišuvdna ii lean dohkkehit dan. ¶
Finnmárkku bargiidbellodaga stuorradikke áirras ja fylkkadikke evttohas, Ann Kristin Engstad mieđiha ahte máhttoloktema oktavuođas ii leat dahkkon doarvái. ¶
Son datte ii bijašii gal ministára eret dán dihtii. ¶
- Mun mieđihan ahte sámi oahpponeavuid buvttadeapmi lea bázahallan. ¶
Dán áššái galggašii Sámediggi searvat nu ahte sáhtášii leat mielde čađaheamen daid áigumušaid maid mii buohkat doarjut, lohká Engstad. ¶
Genadutkan man álgoálbmogat miehtá máilmmi leat vuosttaldan, leat dál joavdan sápmái. Sámi Allaskuvla gal biehttala veahkeheames sin. ¶
Máilmmiviidosaš genadutkanprošeakta "The Genographic Project" lea dál oččodeame maiddái sápmelaččain iskosiid. Álgoálbmogat miehtá máilmmi leat cakkadan prošeavtta, go čuoččuhit ahte dat badjelgeahččá álgoálbmogiid. ¶
– Dutkit leat bivdán Sámi Allaskuvlla veahkkin gávdnat olbmuid dása, muhto mii gal biehttalit veahkeheames, dadjá dutkandirektora Jelena Porsanger. ¶
GULDAL: Genadutkit jođus Sámis ¶
Bredbånd Finnmark AS lohpida boahtte jahkái govdabátti miehtá Finnmárku. Fylkii huksejit nu gohčoduvvon fibergovdabátti, dát lea seamma buorre go eará sajiin máilmmis. ¶
Seammás čájehuvvo ahte Finnmárku lea dat fylka gos unnimus priváhta olbmuin lea govdabáddi Norggas. Bredbånd Finnmark stivrrajođiheaddji ja fylkaráđđi Kåre Simensen lohká olbmuid ain šaddat vuordit, go priváhta olbmot eai vuoruhuvvo. ¶
Go fibergovdabáddi huksejuvvo Finnmárkui, de leat vuosttažettin almmolaš ásahusat mat ožžot govdabátti, sii eai sáhte lohpidit buot priváhta olbmuide govdabátti, čilge Simensen. ¶
Son lohká eatnašiin leat muhtin lágan govdabátti maid priváhta fitnodagat leat fállan. ¶
Sirpmálaš Johannes Varsi lea jagi vuordán govdabátti. Son lohká priváhta fitnodaga dieđihan ahte govdabáddi lea boađi boađi. Dattege lea su mielas heitot go Finnmárkolaččat eai beasa fibergovdabátti geavahit. ¶
Seammás go Bredbånd Finnmark ikte almmuhii ahte Finnmárkui huksejit fibergovdabátti boahtte jagi, de almmuhii Statistihkkalaš Guovddášdoaimmahat ahte Finnmárku lea dat fylka gos unnimus priváhta olbmuin lea govdabáddi olles Norggas. ¶
51 proseantta fylka ássiin lea govdabáddi, Simensen lohká sivvan dása leat fylka guovlluid ja ekonomija. ¶
Johannes Varsi Sirpmás ii leat hirpmástuvvan go Finnmárku lea dat fylka gos unnimus priváhta olbmuin lea govdabádd. ¶
Dasa goas buohkat Finnmárkus ožžot govdabátti ii gávdno vástádus. ¶
Bredbånd Finnmark stivrrajođiheaddji ja fylkaráđđi Kåre Simensen lohká olbmuid fertet vuordit. Fitnodagat mat galget bidjat govdabáddefirpmiid fertejit sihkkarasttit ahte guovlluin leat doarvái geavaheaddjit, čilge Simensen. ¶
Muittát go Hurtigruten minutt for minutt? Giđđat beasat TV:s oaidnit Giđđajohtima minuvttas minuktii, ja prográmmas lea boazu mearrideaddjin. ¶
Juohke giđa johttájit siiddat guottetbáikkiide ja geasseorohagaide. Dán jagi lea gehččiin vejolašvuohta TV ja neahta bokte čuovvut giđđajohtima, go NRK sádde dan njuolgga minuvttas minuktii. Sullii vahku besset geahččit čuovvut Fálá ealu, go johtet dálveorohagas Bávttajogas geasseorohahkii Fálái. ¶
–Cuoŋománu 18. beaivvi johttát, jus ealáhat, siivu ja dálki leat min bealde, muitala Edmund Johannes Grønmo, NRK Sámis. ¶
Grønmo lei mannan giđa Fálá orohaga ovdaolbmo Aslak Ante Sara mielde giđđajohtimis. ¶
– Mii áigguimet iskat vuosttažettiin leago dán sáddaga obage vejolaš čađahit. Dat galgá njuolgga sáddejuvvot sullii vahku duottarmáilmmis. Doppe ii leat buot sajiin sáddenoktavuohta, ja dat lea mu mielas stuorámus hástalus dán prošeavttas. Dáinna leat ain bargame, dadjá Grønmo. ¶
Dákkár erenoamáš prošeakta gáibida sierralágan čovdosiid. ¶
– Mis galget dronekámerat leat fárus, ja ovdalaš juovllaid leimmet iskame mo Fálá bohccot láhttejit go dakkár boahtá girddi. Mii leat maid hutkame mo sáhttit ovdamearkka dihte láidestanheargái bidjat kámera, sáhttitgo juogaládje leaŋggaide bidjat gitta smávva kámeračča, muitala Grønmo. ¶
Minuvttas minuktii TV-prográmmaid gohčodit hiljes-TV:n. 2009 sáddejuvvui vuosttaš prográmma dán hámis, nammalassii "Bergensbanen minutt for minutt" . NRK Hordalándda govvejeaddji Thomas Hellum gohčoduvvo hiljes-TV áhččin. ¶
– Hiljes-TV jurdda riegádii NRK boradanlanjas Bergenis. Álggos áigguimet radioprográmma dahkat ná, muhto das ii šaddan mihkkege. Dasto suokkardeimmet makkár muitalusaid sáhttit muitalit dán hámis TV:s, ja dat evttohusat maiguin reaškkeheimmet veahá, go orro nu veadjemeahttumat, daid mii leat ráhkadan. Eat lean vuordán ahte dása šaddá ná stuora beroštupmi Norggas. Ja miehtá máilmmi imaštit dán vuogi mo ráhkadit TV, dadjá Hellum. ¶
"Bergensbanen minutt for minutt" rájes lea NRK buvttadan vel 15 prográmma, main geahččit besset vásihit dan mii dáhpáhuvvá dalle go dáhpáhuvvá njuolggosáddagis. ¶
– Giđđajohtin heive hui bures hiljes-TV hámis čájehuvvot. Geahččit besset mielde dán erenoamáš mátkái TV-bokte, dat lea ráfálaš ja seammás sáhttá vaikko mii dáhpáhuvvat. Ii dáidde gal dáhpáhuvvat olus mihkkege, nugo eallimisge ii daga, ii álo leat nu olu mii dáhpáhuvvá. Muhto ii goassege dieđe vissásit, ja dat lea hiljes-TV, dadjá Hellum. ¶
24 máná fertejit sirdojuvvot eará vissui go mánáidgárdi giddejuvvui guohpabalu dihte. ¶
Publisert ¶
Ikte giddii Gáivuona suohkandoavttir, ráđđeolmmái ja mánáidgárdekonsuleanta Biertavári mánáidgárddi Davvi-Romssas. ¶
– Mánáidgárdebargit leat haksán heajos hája ja muhtimat leat bihkon oaivebákčasiin ja dán vuođul fertiimet giddet mánáidgárddi, lohká mánáidgárdekonsuleanta, Ellen Lindvall. ¶
GULDAL: Mánáidgárdi giddejuvvon ¶
Plánejuvvon ođđa johtolat Romsii Gáranasvuona bokte boahtá guovtte sajis giddet boazodoalo johtingeainnuid, ja dat rihkku lága. Ásahit šaldiid dán guovtti báikái šaddá fas beare divrras. Stáhta geaidnodoaimmahat ii leat gávdnan čovdosiid dán čulbmii, lohká prošeaktajođiheaddji, Jøran Heimdal. ¶
Anárašgiela leat čehpet gádjon ja váldán ruovttoluotta, ja dál leat olu olbmo hállagoahtán anárašgiela . ¶
Anárašgiella lei jávkagoahtán, eai lean šat galle máná geat ohppe anárašgiela ruovttus. Muhto go anárašgiellaberošteaddjit fuomášedje ahte sin giella jávkagođii, de gávnnahedje buoremussan ealáskáhttigoahtit fas iežaset eatnigiela. Anárlaš Matti Morottaja muitala ahte sii 1986 ásahedje anárašgiellasearvvi mii de smiehttagođii mo gádjut giela amas dat oalát nohkat. ¶
Matti Morottaja muitala go dal ledje ášši suokkardallan muhtin áiggi, de gávnnahedje buoremussan álggahit giellabesiid, ja doppe galge hállat anárašgiela. De dalle sii beare álggahedje giellabesiid, ja dokko bidje olbmot mánáideasat vai ohppe čielga anárašgiela. ¶
Go giellabesiid ledje ásahan, de fuomášedje sii vel vuogi mo johtilit ja riekta oahpahit mánáide anárašgiela. Sii ohce giellameaštáriid, vuorrasat olbmuid geat máhtte giela bures. Doppe sáhtte de giellabeassemánát mannat háleštit, ja doppe ohppe mánát áibba čielgas anárašsámegiela. ¶
Geavai vel nu ahte okta mánná oahpai anárašgiela nu bures ahte oahpahii giela viidásebbot oahpaheddjiide ja mánáide. ¶
Go eiseválddit fuomášedje man bures giellabeasit doibme, ja giella ealáskišgođii fas, de ožžo oahppan oahpaheaddjit vejolašvuođa mannat jagi virgelohpái oahppat anárašgiela. Dát lea vel buorebut veahkehan ealáskahttit anárašgiela, go dál oahpaheaddjitge máhttet oahpahit skuvllain anárašgiela. ¶
De giela lea vejolaš ealáskahttit ja váldit fas geavahussii, lohká anárašgiellaáŋgirdeaddji Matti Morottaja. ¶
Beannot vahku maŋŋil go Kárášjoga gieldda ođđa dearvvašvuođa- ja fuolahushoavda álggii virgái, de son heaitá beaivvát nala. ¶
Kárášjoga gieldda dearvvašvuođa- ja fuolahushoavda, Reidun Boine , gearggai doaibmat virggis beannot vahku ovdal go mearridii beaivvát nala luohpat Kárášjoga gielddahoavdda virggis. Lea Ságat áviisa mii álggos čálii dán ášši birra odne. ¶
Boine ákkastallá Ságat áviisii ahte gielddas leat organisatuvrralaš váttisvuođat, ja dat dagaha ahte mearrida luohpat virggis. Reidun Boine dadjá ahte son diđii ahte ii buot lea nu go livččii galgan, muhto son gal ii diehtán ahte dilli lei nu vearrát. Dilli duođaštuvvo dakko bakte go gielddas lea nu alla buozalmasvuohta, čállá Ságat. ¶
- Kárášjoga gieldda várresátnejođiheaddji ja doaibmi sátnejođiheaddji, John Nystad, lohka gullán ahte váilevaš organisašuvnnalaš doaimmat dearvvašvuođa- ja fuolahussuorggis leat sivvan dasa go Reidun Boine lea mearridan heaitit beaivit nala. Mii eai leat lihkostuvvan oažžut Reidun Boine ságaide. ¶
Nystad dadjá ahte dieid beliid sii gal juo leat diehtán dás rájes go gieldda bealis bargagohte gealdda organisašuvdnakárttain, namalassii gávdnat jođiheaddji gii máhtášii ja geas lea dearvvašvuođaduogáš ja hálddašanduogáš. ¶
Kárášjoga doaibmi sátnejođiheaddji, John Nystad, gal lohka sakka šállošit go son gulai ahte Boine lea mearridan heaitit. Son lohka gieldda áigumuššan gávdnat bargi gii sáhttá gieldda veahkehit eret dan dilis mas Kárášjoga gielda dál lea. ¶
Kárášjoga ráđđeolmmái, Elfrid Boine, ii dáhto dál vuos dadjat olus eanet go ahte sii fertejit guorahallat dán dili mii dál lea čuožžiluvvon. ¶
– Ášši ii čovdojuvvo danin go ášši ii vuoruhuvvo politihkalaččat. Dan dadjá Kárášjogha doaibma sátnejođiheaddji, ja lohka politihkkalaš dásis bures diehtit ahte Kárášjoga dearvvašvuođasuorggis leat váttisvuođat ja hástalusat. Dattetge oro dáhtu vuoruhit ášši vai dilli njuolgá. Nu dadjá John Nytsad ja lohka ovddit ággi vuoruheamit dál dagahit ahte sii dál šaddet rahčat. ¶
Kárášjogas ja Guovdageainnus eai leat neahttapoastalisttut doaibman diimmá rájes. ¶
Guovdageainnus, Kárášjogas ja Porsáŋggus eai sáhte olbmot viežžat dieđuid poastalisttuin. ¶
Guovdageainnus ja Kárášjogas ii leat doaibman dát bálvalus diimmá rájes. ¶
- Lea dihtorsystema sivva, lohká web-ovddasvástideaddji Maja Hætta Guovdageainnu suohkanis. ¶
GULDAL: Heajos neahtta ¶
Sidjiide lea katastrofa jus ráddjejit fas guollebivddu turisttaide Finnmárkkus, dadjá turistafitnodatjođiheaddji Poršáŋggus. ¶
– Jus olgorihka turisttat eai beasa bivdit liikká olu finnmárkku jávrriin ja jogain go dál, de fertejit sii heaittihit doaimmaset. Nu lohká turistafitnodaga eaiggát Markku Sillantaus Poršáŋggus. ¶
Bargiidbellodaga sámediggejoavku dat ávžžuha fas gieldit turisttaid bivdimis guhkkelis go vihtta gilometera eret riikkageainnus. ¶
Sillantaus šiitá ahte olgoriikkalaččat buktet guolledávddaid Finnmárkui: ¶
GULDAL: Markku Sillaltaus ¶
Markku Sillantaus jođiha Skoganvarre Turist- og camping AS Poršáŋggus. Eanas guossit sis leat suopmelaš guollebivdit geat ieža dahje sin vehkiin mannet jávrriide dahje jogaide oaggut sihke dálvet ja geasset. Dušše njukčamánu rájes lohká son sin luhtte leamaš vihtta-guhttačuođi guollebivdi orrrume. ¶
Bargiidbellodaga sámediggejoavku gáibida ásahit fas dan njuolggadusa mii lei ovdal go Finnmárkoopmodat hálddašišgođii jávrriid ja eatnamiid, namalassii ahte turisttaid ii leat lean lohpi mannat bivdit guliid guhkkelii go vihtta gilometera eret riikageainnus. Guolledávddaid njoammun lea okta dehálaš ágga dasa. ¶
– Lea veadjetmeahttun bearráigeahččat leat go buohkat ráidnen bivdorusttegiid go ostet goarttaid interneahtas, dadjá bargiidbellodaga sámedikkejoavkku Per Ivar Henriksen. Danne galggaše dušše báikkálaš lágideaddjit lágidit turisttaide bivddu. ¶
Muhto turistafitnodaga jođiheaddji Markku Sillantaus lohká stuorit vára ahte lullinorgga guolásteaddjit buktet guolledávddaid nugo gyrodactalis salarisa Finnmarkui. ¶
Bargiidbellodat lohká dehálažžan maid gáhttet jávrriid badjelmeare bivddus, ja nu lohket sáhtášii gáhttet maiddái báikkálaš turistafitnodagaid. ¶
Stáhta loatnakássa lea ožžon čielggasin ahte 1600 studeantta leat ožžon 24 millijovnna kruvnnu masa sis ii lean vuoigatvuohta. Studeanttat dieđihedje ahte sii eai orron ruovttus, vaikko vel orroge váhnemiid luhtte. Studeanttat fertejit dál dán ruđa máksit ruovttoluotta loatnan. ¶
– Eat han mii sáhte gáibidit ahte olmmoš gii ii máhte giela, liikkáge galgá dan giela hállat, dadjá máŋggajahkásaš sámegieloahpaheaddji. ¶
Njealje jagi áige bovttii Sverre Porsanger veahá digaštallama, go sivahalai váhnemiid – iige eiseválddiid – go lei sáhka sámemánát geat eai leat oahppan sámegiela ruovttus (čujuhus dárogielčállosii) . ¶
Muhto sámediggepresideantta baicce ii hálit giellaguovddášjođiheaddji cuiggodit dan dihtii go presideanta ii sámástan ođđajagisártnistis. ¶
– Jos it leat dorvvolaš dihto giela hállat, de han lea buoret ahte hálat dan giela maid máhtát – mainna dovddat iežat oadjebassan. Dan ferte dušše dohkkehit, dadjá Sverre Porsanger. ¶
Sámediggepresideanta Vibeke Larsen lea rahpasit dovddastan ahte sus váilu sámegiella. ¶
– Dáruiduhttin rivvii gielamet. Ieš in leat nagodan váldit giellan ruovttoluotta, celkkii presideanta sártnistis. ¶
Sverre Porsanger čujuha ges alcces ovdamearkan: ¶
– In han mun ge sáhte álgit ruoššagiela hállat dahje sárdnut ruoššagillii go lean Ruoššas – jos in máhte, dadjá. ¶
Jagis 2001 sárdnidii Norgga prinseassa Märtha Louise sámegillii, vaikko sus ii leat ii veaháge sámegielduogáš. Sártnáš ii bistán gal guhkit go 20 sekundda. ¶
Sámediggepresideantta Vibeke Larsena ođđajagisárdni bisttii baicce gávcci minuhta. ¶
NRK-kommentáhtor Magne Ove Varsi dajai gieskat ahte seammá teknologiijain ja giellavehkiin maid Märtha Louise oaččui 16 jagi áige, de livččii Vibeke Larsenii vejolaš sámegillii ovdanbuktit ođđajagisártnis – maiddái danne go Larsenis lea eambbo sámegielmáhttu go prinseassas lei. ¶
– Presideanttas han lea politihkalaš sáhka maid galgá ovddidit, ja dat sáhka han manná giela bokte. Man dal de gilli hálaš - dat ášši han dat lea dat deháleamos, dadjá Porsanger. ¶
Gildojuvvon musihkka ja lávlagat leat fáddán go dán jagi Oslo World Music Festivala álgá Norgga oaivegávpogis Oslos boahtte disdaga rájes. ¶
Oslo World Music Festivala lea bovden lávluid ja musihkkáriid geat leat vásihan ahte sin musihkka lea gildojuvvon . Festiválajođiheaddji, Alexandra Archetti Stølen, dadjá ahte jahkásaččat lea fástivála válljen dihto fesstiválafáttá. ¶
– Dán jagi leat mii váljen gildojuvvon musihka fáddán, muitala, Archetti Stølen. Son muitala ahte go plánegohte fáttá, de ii leat vejolaš garvit sámi musihka. ¶
Son dadjá ahte áigumuš lei lágidit ovtta konseartta, muhto plánedettiin fáddá sturui ja stuorui ja dál galget leat ságastallamat, seminárat ja konsearttat, dadjá Archetti Stølen. ¶
Festivála áviissas čállet ahte Sámi beakkáneamos lávlu ja juoigi, Mari Boine, bajásšattai dainna rávvehusain ahte luohti lei neavrri musihkka, dat lei suddu ja galggai gildojuvvot. Son galgá leat okta dain guovddáš ártisttain dán jagi festiválas. ¶
Vaikko luohti odne gal lea dohkkehuvvon, ja čuojahuvvo, de dattege vásihit ahte luohti gildojuvvo, čállá dagsavisen kulturredaktevra, Mode Steinkjer, festiválaáviissas. ¶
Eahpet go leat hárdimin go dadjabehtet luođi ja juoigan ja neavrri musihkka? ¶
– Juste nu han leage, ja min ulbmil han lea hástalit digaštallama. Dálá servodagas dáidá leat diehtemeahttunvuohta das ahte juoigan ja luohti gohčojuvvo neavrri musihkkan, ja Lulli-Norggas eai dáidda nu gallis geat diehtit man kontroversiealla juoigan ja luohti lea leamašan ja lea ain, dadjá Oslo World Music festival jođiheaddji, Alexandra Archetti Stølen. ¶
Oslo World Music Festivala lea bovden eará guovlluin maiddái lávluid ja musihkkáriid geat leat vásihan ahte sin musihkka lea gildojuvvon ¶
Sotnabeaivve gilvala sápmelaš šaddat norgga buoremussan atnit iežas vuoiŋŋalaš attáldagaid. ¶
Publisert ¶
– Mun jáhkán sámi noaidevuođa buorebut dohkkehuvvot dál go čájehan TVs dan árvvu, lohká Eirik Myrhaug. Son lea sámi noaidi ja lea beassan loahppagilvvuide " Jakten på den 6.sans" nammásaš TV ráiddus. ¶
Myrhaug muitala iežas ožžon moaitámušaid eahpideddjiin. ¶
– Mun aŋkke jáhkán ahte sii ge leat guorrasan dasa ahte olbmuin sáhttet leat erenoamaš attaldagat, lohká noaidi Eirik Myrhaug. ¶
GULDAL: Eirik Myrhaug ¶
Loahppagilvu čájehuvvo TV Norge kanálas sotnabeai eahket. ¶
Omasvuona suohkanstivra mearridii mannan gaskavahkku ahte 30 mihtu gilvojuvvon eanabihttá juolluduvvo campingsáji doaimmaide. Guovllu boanddat leat hárbman. ¶
Omasvuona suohkanstivra ii čuovvolan njeallje boandda cuiggodeami Strandbu Camping huksenplánaid viiddidit campingsáji eanaviidodaga. ¶
Standbu Camping lei ohcán lobi viiddidit guovllu gos galget addit vejolašvuođa ásahit eanet campingvovdnasájiid gussiide. Viiddideapmi lea sullii 30 mihttu suohkana mihttideami ektui. Ivgobađa njeallje boandda vuostildedje garrasit dán, go sin mielas ii leat riekta go suohkan dáinna lágin rivve eatnamiid eanandoalus, lohká sávzaboanda ja Ivgobađa sávzaboanddaid searvvi jođiheaddji, Leif-Bjørnar Seppola. ¶
Seppola čilge ahte ovdal suohkanstivrra čoahkkima mannan gaskavahkku, dorjo stuorit oassi politihkkárin boanddaid. Muhto go ášši bođii ovdan de spiehkastedje nugo Guovddášbellodat ja dorjo Standbu Campingbáikki viiddidan áigumušaid. Seppola imášta manne justá Guovddášbellodat ná spiehkastii, go sii han dábálaččat bealuštit eanandoalu. Eanabihttá maid dál masset addá lagábui 150 suoidnespáppa jahkásaččat, ja dagaha čuođiduhát ruvnno táhpa sidjiide, lohká Seppola. ¶
Omasvuona suohkan čuožžuha ahte Ivgobađa boanddain ii leat čálálaš soahpamus eanaeaiggádiiguin go guoská eanageavaheamit, danne sáhttá suohkan addit dáid gilvojuvvon eatnamiid eará doaimmaide. Dán vuođul mearridedje juolludit sullii 30 mihttu eananbihttá Strandbu Campingsáji regulerenplánii. ¶
Romssa fylkamánni iige leat vuostildan regulerenplána maid Strandbu Camping lea evttohan. Campingbáikki eaiggat áigu geavahit eatnama mat leat campingbáikki bálddás eanet vovdnasájiide. Sávzaboanddat eai dohket suohkanstivrra mearrádusa ja áigot guoddalit ášši, lohká Ivgobađa sávzaboanddaid searvvi jođiheaddji, Leif-Bjørnar Seppola. ¶
Einar Gabrielsen Bálágis gáibida diehtit makkár váikkuhusat leat bidjet váldosoahtegirdišilju Evenáššái. ¶
Publisert ¶
GULDAL: Ráhtet eará suohkaniin maid ¶
Jus Evenáššái bidjet Norgga váldosoahtegirdišilju, de čuohcá ráhta maiddái olbmuide geat orrut Skánit ja Bálága suohkanin, go jietna ollá viidát. ¶
Sámi girječállit leat 19 geardde nammaduvvon evttohassan Davviriikkaid Ráđi girjjálašvuođa bálkkašupmái, ja leat oktii fasken vuoittu. Dan dagai Nils Aslak Valkeapää – Áillohaš girjjiinnis, Beaivi áhčážan. ¶
Okta dain sámi girječállin guhte lei bammaduvvon evttohassan Davviriikkaid Ráđi girjjálašvuođa bálkkašupmái lea lea Risten Sokki gii 1998 lei evttohas girjjiin "Bonán bonán soga suonaid" . ¶
Son dadjá ahte go sámi girječálli beassá dákkár stuorra doaluin čalmmustahttit iežas dáidaga, kultuvrra ja giela, de dat dieđusge lea stuorra vuoitun ja gutnin girjáčállái. ¶
– Dasa lassin han sámegielgirji jorgaluvvo ovtta daid stuorra davviriikkaid váldogielaide, ja dat han iešalddis dagaha ahte sámi girječálli dáidagiinnis beaggigoahtá viidábut, dadjá Risten Sokki. ¶
Nubbe eará sámi girjedáiddár gii guktii lea nammaduvvon evttohassan lea Synnøve Persen. Son nammaduvvui vuosttaš geardde 1993 girjjiin, "Biekkakeahtes bálggis" , ja 2008 diktačoakkáldagain "Meahci šuvas bohciidit ságat" . ¶
Synnøve Persen ii loga sáhttit vástidit man ládje nammadeapmi sutnje livččii lean ávkin, muhto dadjá ahte dat baicca lea ávkin olles sámi girjjálašvuhtii . ¶
Synnøve Persen lohka sámi girječálliid gaskkas odne juo evttohasat geat sáhtáše vuoitit girjjálašvuođa bálkkašumi. ¶
– Mun gal jáhkán ahte ii mana nu guhkes áigi ovdalgo sápmelaš nuppes oažžu Davviriikkaid Ráđi girjjálašvuođa bálkkašumi, dadjá Synnøve Persen. ¶
Son ii dáhto dál gal dadjat geat dat evttohasat sáhttet leat. ¶
Harald Gaski lei mielde Davviriikkalaš árvvoštallanlávdegottis dalle go Áillohaš rohkki oaččui Davviriikkaid Ráđi girjjálašvuođa bálkkašumi jagi 1991. ¶
– Son gal ferte guoddit rámi go Áillohaš girjjiinnis, Beaivái Áhčážan vuitti bálkkašumi jagi 1991. Harald Gaskis lea dakkár olmmoš geas lea sátnedáidu, girjjálašvuođadovdu ja universiteajtadiehtu, ja sus lei nana vuođđu mii dárbbašuvvui go galggai diekkár lávdegottis lea mielde. Dan dadjá sámi girječálli, Synnøve Persen . ¶
Son dadja ahte sámis leat ollu nana ja buori evttohasat geat ceavzzáše bures dákákr gilvvus, ja lasiha ahte sáhttet gal gollat somas jagi ovdalgo sápmelaš fas vuoitá Davvieriikkaid Ráđi girjjálašvuođa bálkkašumi. ¶
Giđđat ihtigohtet bievllat go muohta suddagoahtá. Girjebievlan sáhttá ain goastat čuoigga dahje vuoji. Dalle lea ain oalle ollu muohta. ¶
– Diŋgonáigemearri nogai ikte ja 33 oahppaneavvoohcama leat dán radjái boahtán sámediggái, muitala Sámedigge- ráđđelahttu Jørn Are Gaski. ¶
Sámediggi almmuhii suoidnemánus ahte sin rádjosis leat nuvttá oahppaneavvut skuvllaide ja mánáidgárddiide. ¶
Nu mo dál orru tiŋgojupmi, de šaddet sii sáddet 70 proseantta oahppaneavvuin skuvllaide ja mánáidgárddiide, lohká Gaski. ¶
GULDAL: Ohcan oahpponeavvuid ¶
Vaikko oassi oahpponeavvuin leat álmmuhuvvon juo ovdal 2003, eaige dan dihtii leat heivehuvvon ođđa oahppoplánaide, de leat olu skuvllat ja mánáidgárddit daid diŋgon Sámedikkis. ¶
Áidna gollu maid skuvllat ja mánáidgárddit šaddet máksit, leat sáddengolut oahpponeavvopáhka ovddas. ¶
– Ledjen árat geassit veaha fuolas, go eai lean boahtán eambbo go guhtta oahppaneavvoohcama Sámediggái. Muhto dál dat han bohtet ođđa ohcamat juohke beaivvi sis geat hálidit girjiid mat leat mis Sámedikke rádjosiin Guovdageainnus. ¶
Muhtin girjjin leat sis hui stuorra lohku nu ahte sii jáhkket ahte oassi dáin báhcá rádjosii, lohká Gaski. ¶
Sámiráđi Jagi 2016 girjjálašvuođabálkkašupmi juhkkojuvvo Siri Broch Johansenii nuoraidromána ”Mun lean čuoigi” ovddas. ¶
Sámiráđi árvvoštallanlávdegoddi cealká earret ahte Siri Broch Johansen govvida bures movt sámi nuorat bajasšaddet ovttain julggiin sámi kultuvrras ja nuppiin julggiin ođđaáiggi máilmmis. ¶
Muitalusas leat olu man beallešaddit soitet dovdat dehe ieža vásihit ja dat geasuha lohkki, fille su beroštit muitalusas nuoraid birra. Árvvoštallanlávdegoddi ákkastallá maiddái ahte girječálli duostá čállit tabuaáššiid birra, dego seksa ja jápmima birra. ¶
Girji guoskkaha dovdduid nugo ráhkisvuođa, balu, heahpaneami ja morraša rabas ládje bártni perspektiivvas. Das lea njuovžilis ja gehppes giella mii heive bures nuorra lohkkiide. Muitalus čuohcá dovdduide, joksá lohkki váimmu ja báhcá guhka muitui. ¶
– Dat ii leat gal ipmilsáni mielde ahte nissonbáhpaid virgádit, lohká Unjárgga girkobálvá Bernhard Iversen ¶
Dan gal oaččun dadjat; mun in mana áltárii go nissonbáhppa lea áltárgárddi duohken, ja in ge mana rihpaide ge dalle, lohká Iversen. ¶
Eai buohkat Unjár-searvegottis dohkket ođđa báhpa, danne go son lea nissonolmmoš. ¶
GULDAL: Girkoriidu Unjárggas ¶
Muhto Unjárgga searvegotteráđi jođiheaddji, Kirsten Isaksen, gal ii oainne makkárge váttisvuođaid. Son muittuha ahte searvegotteráđđi lea ovttamielalaččat bidjan Petra Lihl dán virgái. ¶
Petra Lihl álgá ođđa báhppan Unjárgii golggotmánu vuosttaš beaivvi. Vaikko Isaksen lohká, ahte searvegottis illudit go leat ožžon ođđa báhpa Unjárgii, de gávdnojit maiddái olbmot geat eai dohkket nissonbáhpaid. Okta sis lea Unjárgga girkobálvá Bernhard Iversen. ¶
Unjárgga ođđa báhppa, Petra Lihl, lea ovdalis lohkan diehtit ahte muhtimat searvigottis eai liiko nissonbáhpaide, muhto dat ii leat sutnje váttisvuohtan. Su mielas lea dehálaš ahte sii árvvusin atnet nubbi nuppi. ¶
– Globaliseren ja márkanfámut leat stuorámus áittan eamiálbmogiid vuoigatvuođaide, oaivvilda ON ođđa erenoamasraportevra. ¶
Professor ja láhkadovdi James Anaya lea aiddo bargagoahtán ON ovddas. Su bargu lea bearraigeahččat ahte eamiálbmogiid vuoigatvuoiđat eai rihkkojuvvo. ¶
– Hástalus leage heivehit márkanfámuid maiddái eamiálbmogiid ektui, oaivvilda Anaya. ¶
GULDAL: Stuorámus áittan eamiálbmogiidda ¶
Guolggat sáhttet máŋgga láhkai gollat ja dain leat sierra namahusat. ¶
Gápmagat/Goikkehat/Nuvttohat leat snurdon, go daiguin lea vázzon nu olu ahte guolggat leat buot nohkan. Govas oidno ahte gápmagat leat divdna adnon, vuođđu lea buot snurdon. ¶
Guorbat maiddái muitala ahte guolggat leat gollan, leat oaidnit dego livčče boatkanaddan. Dat eai leat nu olu nohkan go dalle go snuordumis lea sáhka. Beaska ja gápmagat, erenomaážit čulggomat sáhttet guorbat. Bohccos sáhttet juolggit guorbat giđa beallái, muhto muhtumin gal sáhttet jo dálvet guorbat. Muhtun jagiid eai soaitte oppa guorbatge dahje áibbas unnán jos ii leat leamaš geardni. ¶
Navválit lea dalle go besset guolggat daningo assi lea njuoskkas. Jos ii goikat gápmagiid, de sáhttet navválit. Ja jos adnojuvvojit dakkár sajis gos orrot njuoskkasin, de maid sáhttet navválit. ¶
Sirgŋat/Siđgŋat mearkkaša ahte suotna oidnogoahtá dahje oidno bures, gč. gova. Go gáma lea divdna adnon, de sáhttet sávnnjit sirgŋat. Maiddái dalle sáhttet sirgŋat jos lea heittot assi gápmasiin. Dalle ii doala sávdnji vaikko vel lávgege. ¶
Gáldu: Lásse-Jon Risten, Kirsten Turi Gaup, Kárášjohka. ¶
Japánalaš muitala ahte sámegielas ja japánagielas leat eanet ovttaláganvuođat, go dáro- ja japánagielas leat. ¶
«Kuma» lea guovža japánagillii. Ii oru várra sulastahttimin sámegiela? ¶
Muhto jus Japana čállingielain čállá «guovža» , de sáhttet japánalaččat, geat eai máhte sámegiela, dadjat guovža-sáni sámegillii. Nie čilge Kurage Kohji Ohhashi. Japánalaš gii lei Eurohpá-mátkkis go mearridii oahppat sápmelaččaid «gollegiela» . ¶
– Jus hálat hui olu dárogiela, de lea veháš váttis jietnadit japánagiela sániid, muitala Ohhashi, ja lasiha: ¶
– Muhto jus sáhtát vajáldahttit dárogiel jietnadeami, de lea vehá álkit . ¶
Oahppat sámegiela lei sutnje álkit go oahppat dárogiela. ¶
Jus hálat hui olu dárogiela, de lea veháš váttis jietnadit jápanagiela sániid, muhto jus sáhtát vajáldahttit dárogiel jietnadeami, de lea vehá álkit.Kurage Kohji Ohhashi ¶
– Manne lea nu? ¶
– Sámegielas leat vihta dahje guhtta vokála. Japánagielas leat vihta. Dárogielas leat ollu eambo, ja danin lea sidjiide váttis jienádit japánagillii ja nuppe láhkai, čilge Ohhashi čielga sámegielain. ¶
Maiddái lea sámegiela ja japánagiela grammatihka eanet ovttaláganat, go dárogiela grammatihka. Sámegielas ja japánagielas leat kásusat ja vearbasojaheamit, dat eai gávdno dárogielas. ¶
Lei ČálliidLágádusa doaimmaheaddji Jovnna Guttorm Solbakk gii bovdii Ohhashi boahtit čilget makkár ovttaláganvuođat gávdnojit sámegielas ja japánagielas, dan oktavuođas go álmmuhedje japánagillii jorgaluvvon girjji « Jođi lea buoret go oru ». ¶
Solbakk lea ovttaoaivilis Ohhashin. ¶
– Mun lean dál viggamin oahppat japánagiela, ja Kurage lea mu oahpaheaddji. Álggus moai vikkaime dárogiela bokte dahkat dan, muhto de álggiime baicce sámegiela bokte, ja de gal šattai álkit. ¶
– Sihke jienat, ja man láhkai hukse sániid leat sullalágánat sámegielas ja japánagielas, lasiha Solbakk. ¶
Muhto eai leat dušše jienat mat bohtet njálmmis mat leat sullasaččat gaskal dáid guokte álbmogiid. ¶
Go Ohhashi lei luopmomátkkis Eurohpás nuppelot jagi dassái de son deaivvai muhtin olbmuid Anáris, Sámis, Davvi Suomas. ¶
– Mun ledjen dušše váccašeamen márkanis, ja de muhtin olbmuid, geat ledje measta seamma go mun gii lean japánalaš. Ja manne Eurohpás leat asiáhtalaččat, ja sii vástidedje ahte sii leat sápmelaččat, muitala Ohhashi. ¶
Doppe son gulai anárašgiela. ¶
– De smihtten ahte mun soaittán fertet oahppat sámegiela, ja álgen ohcat gos dan sáhttá oahppat, ja gávdnen ahte Universitehta Tromssas lei vejolaš. ¶
Son sáddii ohcamuša, ja čađahii doppe sámegieloahppu. Dál son lea gearggeheamen sámegiela vuosttašgiel-bacheloroahppu allaskuvllas Guovdageainnus. ¶
Dál son ja su ustit Solbakk háliideaba oahpahit japánagiela sápmelaččaide. Sápmái bohtet ollu turistat Japanis, ja daidda lea oaivvilduvvon girji sámi sátnevadjosiid birra. ¶
Muhto ollu sátnevadjosat mat gávdnojit Sámis eai gávdno Japanis, nu čilge Kaori Takamine, girjji jorgaleaddji. ¶
– Nu mo sámegielas de lea buoret mátkkoštit go orrut seamma sajis, Japanis lea justa nuppe láhkai. Nubbi ovdamearka lea ahte sápmelaš dadjá ahte lihku ii boađe jus vuorddát, muhto Japanis fas dadjet ahte oađedettiin vuorddaša lihku, dadjá Takamine. ¶
Dattetge lea Takamine áddejumi mielde nu ahte sápmelaččat leat hui doaimmalačča. ¶
– Sápmelaččat dáhttot «action» , dan bottas go japánalaččat fas dáhttot ovtta sajis leat ja gierdevašvuođa. ¶
Sampmi ¶
Mo lea eallit lášmadis bearražiin, go ieš in gillešii čuoigat ja viehkat? ¶
Sáhttá go dán áigge šat ráhpat ge aviissa, nu ahte ii oaččo duhát dearvvašvuođarávvaga njuolga njeazzái? ¶
Unnimusat 30 min lihkadit beaivvis, nannet váimmu ja gieđaid ja julggiid šlivgut duohkot deike. It dego beasa das eret. Vel du olbmátge, sosiála mediain liikojit ja čuvvot juohkelagán lásmmohallansiiduid. ¶
Eai váillo smávva giliinge vejolašvuođat; zumba, vuojadeamit, čuoigan. Šieđđaluvan dušše gullat dieid sániid. Muhto in mun leatge lášmmohallan geasi rájes. ¶
Inge mun dieđe lea go dušše mu iežan sivva. Mun oainnat lean váhkar. ¶
Mánnávuođa rájes lean beassan gullat iežan lášmadis oappáid ja vielja birra. Sii geat váhkoloahpaid láveje gilvvuin duohpat ja guođđit sihke suopmelaččaid, ruoŧalaččaid ja norgalaččaid. ¶
Sii geat juohke sotnabeaieahkeda besse šelgestit ođđa medálja ja bidjat eatni láseskábii, čájehan dihte man viššalat ja falit sii leat. ¶
12 jagi maŋŋel nuoramus sudnuide riegádii, ja dat ledjen mun. Ja mun, mun gal dieđusge maid galgen čáhkat sin stuora čuoiganskuovaide. Nu eadni fillii muge, olggos láhtuide. Ilut ránodedje. ¶
Guđajahkásažžan ledjen iežan vuosttaš čuoigangilvvohallamis. Ovdalaš moala jurddahin, mun dat gal maid nagodan jođánit čuoigat! Ja nu mun čuoggasin njunális maŋemus luohkás. Ruksesmuđot nieida de bálkestii sabehiid siskkimus áitelatnjii. ¶
Ii leat gal dat ahte in liiko givssidit iežan šlubbo rupmaša. Bijan eará doaimmaid ovdalii go čuoiganláhttui mannat fieradit. Manan baicca muhtun konsertii, manan geahččat čájáhusa, ja návddašan eallima ráfálaččat ja dássedit. ¶
Mun maiddái oaččun dieđu telefuvdnii goas boahtá ođđa tv-ráidu dahje filbma Netflixii. Sárgon go doarvái čielga gova dutnje? ¶
Mun dieđán ahte sii leat álo beroštan dahje liikon čuoigat ja lášmmohallat. Muhto ii leat goitge nu galle jagi áigi, go mun fuomášin ahte lei juoga mii lei dáhpáhuvvan min smávva bearrašis. ¶
Sii oainnat galget dušše lágidit duon čuoigama ja dán sihkkelastima. Viegadit dušše dien dievás ja čierastit don váris. ¶
Sii, vihket ja dulbmot ja luistejit jagi miehtá. Dihtet go son sii ahte váibmu sáhttá dábálaččat maid ravkit? Oktan guimmiiguin doapmalit sii dán vahku gilvvohallamiidda. ¶
Na, go vel olgoriikkas maid finadedje. Marcialonga, Saami Ski Race, ja dieđusge Beaskáđas. Lihka dehálaččat juohke jagi. ¶
Ieš beasan juohke riegádanbeaivvi ja juovlaruohta rahpat skeaŋkka mii čujuhivččii mu boahtteáigái. Ii go dus šattašii duojár? Gođđinsákkit ja njuikumat, duodjegirjjit ja nu ain. Go mun han ieš ledjen fuomášan gođđit suohkuid, guhkkin eret eatni biejus, ja dan han sii maid fuomášedje. Čuoiggadettiin ii leat álki gođđit. ¶
Dalle ii leatge mus earágo suohkuid ja fáhcaid gođđilit, amaset muoŧŧaliid ja siessaliid giehtariebut galbmot go mii leat sin váhnemiid namaid čuorvume láhttoguoras. ¶
De bat munnje civkalii mátketelefovdna. Das čuvgii ahte dál leat mu maid hástalan searvat Vasaloppet čuoigamii boahtte dálvvi. Lean go diesa vuos gearggus? It go cavgil baicca 10 jagi geažes? ¶
Maŋešgease dahje čakčagease lea goalšu. Dalle šaddá čoaskásat áibmu ihkku, ja dán áimmu gohčodit goalšun. ¶
Go mannagoahtá čavčča guvlui, de dávjá čoaskkeda veahá idjii, ja dakkár ijat gohčoduvvojit goalšoidjan. Goalšoijat leatge dábálaččat maŋešgease dahje čakčagease. Davvi guovlluin lea goalšu dalle go ijat veaigugohtet, go ijat gearbmugohtet (gerpmodišgohtet). ¶
Gáldu: NRK Sámi Radio dálketearbmajoavku. ¶
Skandinávialaš gumpiid jápminsivva ii leat dušše luonddolaš jápmin ja lobálašbivdu, go dál čájehuvvo ahte bealli jápminsivain boahtá lobihis bivddus. ¶
Dan duođašta rapporta maid Skandinavialaš gumpedutkan prošeakta lea ráhkadan. ¶
Dutkkit leat gávdnan gumppiid mat leat mannan báhčásiidda, čuhppon radiomerkejuvvon báttiid ja mirkkohuvvon sivttiid daid guovlluin gos gumppet leat dábálaččat. ¶
2006 čavčča ledje oktiibuot 153 gumppe Skandinavias, muhto livčče galgan lobihis bivddu haga, leat 200 dahje 300, čállá áviisa Aftenposten. ¶
Biebmobearráigeahčču lea gohččon suohkaniid váldit iskosiid ruksesgottiin oaivevuorredávdda geažil. Davvi-Norggas iske čakčat badjel 900 ruksesgotti ja dáin ii gávdnon oaivevuorridávda. Romssa fylkkas čogge 8 suohkanis iskosiid ealgabivddu áiggi. Dán jagi lea mihttu čohkket 17.000 iskosa miehtá Norgga. ¶
Ovddeš áigge lávejedje rávdnječázis golgohit stuorát diŋggaid nugo roavgguid, ránuid jna., muhto dán áigge gal leat sierra buhtistanfitnodagat gosa stuorát diŋggaid sáhttá doalvut bassat. ¶
Golgohansadji lei dábálaččat jogas, rávdnječázis. Roavggu dahje lossa diŋgga fertejedje čatnat murrii gitta go dan ii bihtán doallat rávnnjis. Golgohansajiide ráhkadedje holggaid maidda bidje roavgguid ja eará biergasiid goikat. Roavggu mii njuoskkasnaga lei hui lossat, fertejedje diktit oanehaš orrut gáttis vai moattis nagodit dan bidjat holgga ala. Roavggu gal fertii dađistaga ruvvet vai ii garran dasa. Nu muitalii Bieskkenjárgga almmái Anders Johnsen: ¶
Govvasárgu: Torolf Bjørnback ¶
– Seammás go Sámediggi ásaha ovttasbarggu eará álgoálbmogiin viiddis máilmmis, de diktet gielddaid heaittihit skuvllaid ovttasbarggu Sámis, lohká golmma-máná eatni Nancy Charlotte Porsanger Anti Ávvirii. ¶
Deanu gielddapolitihkkár ja váhnen Nancy Charlotte Porsanger Anti váillaha Sámedikki Sirpmá sámi skuvlla heaittihanáššis. Dan čállá Ávvir. ¶
Sámediggi lea vuolláičállán oahpahusovttasbargošiehtadusa Kalallit Nunaat, Manitoba ja Nunavut ráđđehusaiguin. Šiehtadus sisdoallá ahte eamiálbmogat galget ovttasbargat oahpahusain, ja oahppat goabbat guoibmásis. ¶
Ávvir aviisii Nancy Porsanger Anti moaitá Sámedikki go álggaha riikkaidgaskasaš ovttasbargguid eai ge oainne mii Sámis geavvá. ¶
Son lea váhnen Sirpmá sámi skuvllas man Deanu gielda lea mearridan heaittihit. Váikkuhus giddemis lea ahte ovttasbargoprošeakta Ovttas, mii Deanu gielddas ja Ohcejoga gielddas lea, heaittihuvvo. Prošeakta lea leamaš doaimmas 20 jagi, ja maŋimuš logi jagi lea skuvllain leamaš oktasaš oahpahus guokte beaivvi vahkus. ¶
– Riikkaidgaskasaš ovttasbargošiehtadus, man Sámediggi lea álggahan, lea ráhkaduvvon seamma áikkaiguin go manne mii áigut bisuhit Sirpmá ja Ohcejoga fálaldaga. Lea ártet go Sámediggi áigu ásahit diekkár ovttasbargguid viiddis máilmmis, muhto seammás diktet gieldda heaittihit dakkár ovddasbarggu mii dáppe doaibmá bures, Porsanger Anti lohká Ávvirii. ¶
Sámediggeráđđi Silje Karine Muotka lohká iežas áddet go háliida eambbo áŋgiruššama Sámedikkis Sirpmá ja Ohcejoga oktasaš prošeakta oktavuođas. ¶
– Muhto váttisvuohta lea ahte go skuvlaeaiggát, namalassii Deanu gielda, ii hálit bisuhit skuvlla, vástida Muotka Ávvirii. ¶
Muitala iežas čielgasit hástalan Deanu gieldda ášši oktavuođas. ¶
– Sávan ahte Deanu gielda oaidná man dehálaš ovttasbargu lea, lohká Muotka. ¶
Ohcejoga ja Sirpmá váhnemat leat oktasaš cealkámušastis bivdán fuomášumi Árktalaš oahpahuskonfereanssas, Norgga ja Suoma stáhtain ja Sámedikkiin. ¶
– Mii leat fuolas das go sámi mánáid giella- ja oahppovuoigatvuohta lea rašes vuođđu nu guhká go lea gielddaid bušeahtaid, skuvlaeiseválddiid ja báikkálaš politihkka duohken, lohket váhnemat oktasaš cealkámušastis. ¶
Go Deanu gielda lea botken ovttasbarggu Ohcejogain, de jávká vejolašvuohta ásahit oktasaš sámeskuvlla nie movt guhká lea plánen. ¶
Ohcejoga ja Sirpmá váhnemat oaivvildit ahte sámemánáin lea vuoigatvuohta fitnet oahpahusa iežaset gillii ja iežaset kultuvra vuođul. ¶
– Geatnegasvuohta dán ollašuhttimis lea stáhtain sihke vuođđolágaid ja olmmošvuoigatvuođaid mielde. Danin mii gáibidit ahte Norgga ja Suoma stáhtat ovttas Sámedikkiin ollašuhttet oktasaš sámeskuvla ásaheami. ON erenomaš raporterejeaddji Victoria Tauli-Corpuz lea maid ávžžuhan Norgga ja Suoma stáhta doarjut dán ovttasbarggu, muittuhit váhnemat. ¶
Gomugárbáš-stoagus dáidáge leat máŋgasii oahpis ja muhtumiidda gis amas. Dat muitala gokko lávvui čákŋala jearrat ruittu luoikkasin. ¶
Vuoras olbmuin leat ollu dieđut mat nuorat olbmuide vedjet leat apmasat. Dán stohkosa lea álki oahppat, ja dan sáhtát álo dolvvodit mielde. Áidna maid dárbbašat lea muitit sániid ja dajaldagaid. ¶
Geahča stohkosa Geahča gomugárbáš-stohkosa ¶
Mat son nalešbáttit ja biššonbáttit leat? Guldal maid Ráikku Káre Karen Utsi Somby muitala: ¶
Nalešbáttit ¶
Nalešbáttit leat reahpenbáttit, loavdaga bajimuš báttit. Dat leat guhkimusat vai ollet čatnat vulos daid vai loavdda bissu badjin. Daid giessaledje birra goahtemuora, ja de čavgejedje doaresmurrii. Biššonbáttit leat vulobealde nalešbáttiid. Daiguin čatne loavdaga oktii. Boaššoskáru birra muitala Ráikku Káre ná: ¶
Skárroráigi ¶
Buddestatdávttit (buttosdávttit) leat juolgedávttit maid beatnagiidda lávejit addit. Daid čulle smávisin vai beatnagat besse borrat. Ráhkká beana lea unna beatnagaš. Gárbbis lea fanas. ¶
Gonagasreabbá ii leat šat dušše Finnmárkku vuonain. ¶
Ovdditbeaivve lei erenoamáš beaivá Roabát guollebivdái Norvald Nicolaisen;ii, go galggai gonagasreappá firpmiin. ¶
Áhpeduŧkanguovddáža gonagasreabbáduŧki Jan Sundet lohká guollebivdiid goddán gonagasreappá sihke Lofuohttas ja Davvi-Trøndelágas, muhto Romssa fylkkas lea máddeleammos guovlu diet gos Norvald Nicolaisen lea bivdán ja fitnen sáidefierbmái gonagasreappá. ¶
Norvald Nicolaisen gotti gonagasreappá mii dettii bealgoalmmat gilu ja gazzaid gaská lei mehtara. Nicolaisen ii leat goassege ovdal goddán gonagasreappáid Roabagis, Máttá-Romssas. Ieš lea Nicolaisen boares guollebivdi, ja son ii sává ahte dát leavva sin guovlluide. ¶
– Diet eat gal dárbabš dáid guovlluide, sávvá Nicolaisen. ¶
Dutkkit eai leat vel gávnnahan makkár váikkuhusat leat mearrabodnái go gonagasreabba leavvá máddelii. – Gonagasreappát galggašit leat Davvenjárgga oarjjebeale, muhto in jáhke ovttage nagodit bissehit gonagasreappáid leavvamis máddeleabbot, lohká Jan Sundet. ¶
– Ii leat vel dihtosis boahta go Nobelráfibálkkašumi vuoiti Al Gore Sápmái boahtte jagi, muhto sis lea doaivva oažžut su davás, lohka professor Ole Danbolt Mjøs, guhte lea Nobel-lávdegotti jođiheaddji. ¶
GULDAL: Gore doaivumis Sápmái ¶
Sámi ásahusat Guovdageainnus dat leat bovden Gore Sápmái. Danbolt Mjøs mielas mearkkaša oalle olu davviguovlluide, go Al Gore lea ožžon dán bálkkašumi. ¶
– Sámit ja eará árktálaš álgoálbmogat sáhttet váikkuhit máilmmi dálkkádatrievdan áššiid iežaset vásáhusaiguin, lohká Nobel ráfibálkkašumi vuoiti Al Gore. ¶
GULDAL: NOBEL VUOITIT JA EAMIALBMOGAT ¶
Gore oaivvilda ahte go juo dálkkádatrievdamat čuhcet árktalaš álgoálbmogiidda dál juo, de lea sámiin erenoamaš vejolašvuohta oažžut olles máilmmi álbmoga beroštit dán áššis. ¶
Son jáhkká ahte jus earát oidnet mot dálkkádatrievdamat váikkuhit álgoálbmogiidda, de ipmirdit buorebut máid olles máilbmi šaddá vásihit jus eat nagot unnidit nuoskkidemiid. ¶
12 váhnema Kárášjoga gielddas, geain ledje nuorat Utøya dáhpáhusas eai ádde masa gielda lea geavahan 2,3 miljovnna kruvnnu. ¶
Kárášjoga gielda oaččui diibmá 2.3 miljovnna kruvnno vai besset addit buori čuovvoleami siddjiide geat ledje Utøyas go terror dahpahuvvui. ¶
Kárášjoga váhnen Ingeborg Heidi Larssen dovdá ahte sii eai leat ožžon doarvái veahki gielddas. Ingeborg lea váhnen ovtta daid nuoraide geat ledje Utøya terror dáhpáhusas, 2011:s. ¶
Son ja eará váhnemat geain maid ledje nuorat Utøyas eai ádde Kárášjoga gieldda raporta ja masa gielda lea geavahan guokte ja bealle miljovnna kruvnno, go sii eai leat oaidnán dáid ruđaid. ¶
Rapporta čájeha ahte Kárášjoga gielda lea geavahan 400.000 Utøya doarjun jovkui, golmma jagi badjel. ¶
Kárášjoga gieldda ráđđeolmmái Elfrid Boine ii dáhtto kommenteret mii raporttas čuožžu. ¶
Guldal olles ášši: ¶
Norgga gozihangirdi Orion oidnui diibmá 100 geardde Ruošša ráji lahka. Dat boahtá ovdan Ruošša suodjalusa dieđuin, dan čállá regiovnna Murmánskka áviisa. Ruošša eiseválddit leat máŋgii cealkán ahte sii leat fuolastuvvan go ráji bokte lea lassánan militearadoaibma. ¶
Sukkertoppenis, Longyearbyenis Svalbárddas fierai muohta uđasin gaskabeaiáigge. Stohpu, gos ledje guđas, njealje rávesolbmo ja guokte máná, lihkkasii ja dávvirat girde juohke guvlui ja mánát girde seainnis seaidnái, nu muitala Frank Johnny Olsen NRK:i. Son lei okta dain guhte lei ásodagas go uđas fierai. ¶
63- jahkásaš Per Utsis lei eallima vuosttaš jahkebealis hui váttis dilli. Váilevaš dikšu ja borramuš dagahii ahte mánná oaččui duođalaš vuoiŋŋašvigi, ja gosii jámii. Nu bođii ovdan preassakonfereanssas gos girji "Gutten ingen ville ha" almmuhuvvui Oslos. ¶
Eadnái lei báhcán dakkár ipmárdus ahte Piera lei ulddaid mánná, ja ahte so danin ii ánssášan eallit. Dát dagahii ahte go Piera lei mánnosaš, de son ii ožžon eatnis albma borramuša ja mielkki. Áidna maid Piera oaččui lei čáhci. ¶
Per Christian Øiestad, muitala ahte ránnjá áhku, Inga dat gájui Piera heakka, danin go son golbmii váhkus doalvvui sihke mielkki ja borramuša dan lávvui gos Piera lei. ¶
Per Christian Øiestad muitala ahte Ránnjááhku máŋgga geardde riŋgii leansmánnái, muhto ii mihkkege dáhpáhuvvan. Lagabui juovllaid Inga válddii oktavuođa politiijameasttirin Čáhcesullos, go oaivvildii ahte dilli lei vearáskan. Øiestad muitala ahte easka ođđajagimánus bođii dearvvašvuođadivššár iskat máná. ¶
– Dan maid dearvvašvuođadivššár gávnnai lei unna mánáš beare smávva gietkamis. Go son oinnii máná gietkamis, son doaivvui ahte mánná lei juo jápmán, muitala Per Christian Øiestad. ¶
Øiestad muitala ahte mánná lei ovcci mánu divššus buohcciviesuin. Dat mii lea mearkkašahttin lea ahte dain buohcciviesuin ii gávdno buohccijournála mas sáhtášii oaidnit movt máná dilli dalle lei, ja makkár divššu mánná lea ožžon, dadjá biepmoáhčči Per Christian Øiestad. ¶
Váile beannotjahkásažžan bođii Piera Alma Halse divššu vuollái Betanias Álttás. Dalle Inga giittii ipmila, ja logai ahte viimmát oažžu dát mánnáriehpu albma divššu. Muhto ii dilli gal lean nu buorre doppege, danin go girjjis boahtá ovdan, Betanias Piera vásihii seksuálalaš illastemiid. ¶
Girječálli, Trude Trønnes, bargá beaivválaččat advokáhttan ja lohka iežas ollu bargan mánáidáššiiguin, ja das son oinnii movt girjji bakte sáhtii muitalit máná vásáhusaid 50-logu rájes gitta 70-logu rádjai. Muitalusas govviduvvo makkár riektedilli mánás lei dan áiggi servodagas, ja movt dalá servodat áimmahušai mánáid. ¶
Per Utsi, gean birra dát muitalus lea, lei mánná gii lei hui hearkkes dilis, ja son sámi mánáidruovttu mánnán lei dalle buot vuolimusas árvovuogádagas. Dat gal bures ja čielgasit ovdanboahtá máná muitalusas man Trude Trønnes lea čállán. ¶
Trude Trønnes lohka girjji áigeguovdilin dál odnege, danin go dat guoskkaha oppalaš čuolbmabeliid, ovdamearkka dihte dan go dát unna olmmoš deaivvada fápmovuogádagain, servodatvuogádagain ja makkár saddji olbmos lea servodatsajádagas. ¶
– Vaikko makkár vuogádagaid de ráhkadivččii, de dat vuogádagat eai šatta buorebun go dat fápmoolbmuid geat leat njunnošis ja daid galget hálddašit. Nu dadjá Trude Trønnes, ja lasiha ahte dánin áiggis áigái dárbbašuvvojit sihke gozihaneiseválddit ja sihkkarastinvuogádagat. ¶
Lea Z-girjelágádus, guhte almmuha dán girjji. Lágádusa hoavda, PerChristian Øiested, lohka ahte váddáseamos lei gávdnat girječálli. Muhto sii válljejeddje Trude Trønnes, ja leat huiduhtavačča. ¶
Per Utsi gal logai iežas hui ilus girjjiin, ja čálii dearvvuođaid girjeosttiide maŋŋil preassakonfereanssa. ¶
– Dál lean mun beakkálmas, go dát han lea girji mu birra, dadjá Per Utsi. ¶
Ieš ii loga maidege muitit dan áiggis go son lei Kárášjogas, go son han dušše lei unnámánáš dalle. Utsi lohka fitnán Kárášjogas dalle go su váhnemat hávdáduvvuiga. Muhto Kárášjohka lei sutnje amas báiki, dadjá Utsi. ¶
Trude Trønnes lohká girjji bakte lohkki sáhttá čuovvut man ládje olmmošoaidnu lea rievdan 50-logus rájes gitta 70-logu sisa. Dát mii dás lea buorre, lea ahte ovdáneapmi lea rievdan buori guvlui, dadjá Trønnes. ¶
Muitalus maiddái čájeha movt okta olmmoš, dahje nu movt dán muitalusas, okta bearaš sáhttá váikkuhit ovtta máná dili buoret guvlui. ¶
Áviisa VG, mii lea nášunála tabloidaáviisa lea mannan vahkkoloahpa čállán stuorra 9-siidusas reportaša Per Utsi eallima birra. ¶
Guhte-sániin sáhtát muitalit ahte jearaldat dahje ášši gullá dihto jovkui. ¶
Guhte sáhttá muitalit ahte jearaldat dahje ášši guoská dihto ráddjejuvvon jovkui. Jos gávnnat omd. cuovkanan lihti láhttis, ja jearat Guhte dán lea cuvken , de leat árvvoštallamin muhtuma sis, geat das leat, dan dahkan. Dieđusge sáhttá gii -sáni maid geavahit, ja dalle eai dárbbaš vejolašvuođat leat ráddejuvvon dihto jovkui: Gii dán lea cuvken; Son muitalii, gii dan lei dahkan . ¶
Kari Bianca Nyby, guhte ássá Soggovuonas Porsáŋggus, lohká iežas doaibmat dálkkodeaddjin ja máhttá maid bidjat olggos vuoiŋŋaid mat ráfehuhttet olbmuid. ¶
46 jahkásaš Kari Bianca Nyby, gii ássá Soggovuonas Porsáŋggus, bargá buohccidivššárin ja smávvadálolažžan. Iežas friddjaáiggis son doaibmá dálkkodeaddjin ja son máhttá maid bidjat olggos vuoiŋŋaid mat ráfehuhttet olbmuid. Dasa son oažžu veahkki sis geat leat vádjolan eret ja ellet nuppe bealde. ¶
Muittut báidnet viesu ¶
Muittut olbmo maŋis, gii lea vádjolan eret, sáhttet dagahit ahte maŋisboahtti gaskkohagaid dovdá ahte son ii leat okto viesus ja dovdá ahte dieppe lea gii nu guhte oaidná ja čuovvu mielde das maid son bargá. ¶
Muhtumin sáhttá maid gullat olbmo vázzimin viesus vaikko ii han doppe leat giige eará. Diekkár dilis olmmoš dovdá iežas álo váibbas, son dovdá ahte ii goassige beasa doarvái guhkká nohkkat, lohká Kari Bianca. ¶
Siellu eallá viidáset ¶
Go olmmoš jápmá de lea sávvamis ahte olbmo siellu manná dohko gos lea čuovgat go doppe gávdná siellu ráfi. Sii sáhttet liikká máhccat min lusa dainna ulbmilin ahte fáktet ja áimmahuššat min, lohká Kari Bianca. ¶
Muhtumin gal geavvá nu ahte siellu manná dohko gos lea seavdnjat ja jos nu šaddá de máhccá siellu ruovttoluotta dohko gos olmmoš lea orrun dan botta go lea eallán dán máilmmis. Doppe de siellu ohcá čuovgga, fámu, ja dat sáhttá de ráfehuhttit olles viesu, lohká Kari Bianca. ¶
Ii dárbbaš ballat ¶
Olmmoš ii dárbbaš jápmimis ballat oainnat go olmmoš guođđá dán máilmmi de lea okta gii veahkeha olbmo sielu nuppe beallai, dohko čuvgesvuhtii. Nuppe bealde, doppe gos lea čuovgat, doppe han vurdet min oahppásat ja fuolkkit min. ¶
Kari Bianca Nyby, gii bargá buohccidivššárin Porsáŋggus, lohká oaidnit dakkár guhkes olmmoš lágániid lánjas gos olmmoš lea guođđimin dán máilmmi. Sii eai leat guđege láhkai váralačča, sis lea ollu ráhkisvuohta ja sii váldet de jápmán olbmo sielu ja dolvot dan, muhto gosa dan dolvot, dan gal Kari Bianca Nyby ii dieđe. ¶
Billahuvvon mearrajođas lea dagahan ahte stuora oassi Bindaelie suohkanis, Nordlánddas, ii leat interneahtta, mobiila ja fástatelefovdna. – Sii leat hui láhka heahtedili, dan dadjá ráđđeolmmái Knut Toresen Namdalsáviisii. Gulahallan jávkái ovdalaš váhkoloahpa, ja suohkan vuordá ahte bidjet ođđa mearrajohtasa duorastaga. ¶
Sampmi ¶
Jus njuovžža ii leat rievttes sajis, de sáhttá jođánit meaddit. Gula geat dán jagi medde Nrk Sámi njuolggosáddagiin. ¶
Loahpageahčen jagi mii muittašit dan vássán jagi. Mii leat muitalan ollu ságaid rádios. Muhtun ságat eai šaddan nu movt plánejuvvon.. ¶
Olmmoš ferte moddii meaddit ovdal oahppá, ii bat leat nu? ¶
Buorre Ođđa Jahkki! ¶
Nordlándda politiijaguovddáš lea mearridan guoddalit Sálttu diggegotti mearrádusa, ahte luoitit luovos divttasvuotnalaš dievddu gii lea áššáiduhtton veagalváldán vihtta nissonolbmo. Ikte fas loktejuvvui gáibádus ahte bidjat dievddu háldogiddagassii vel nuppi 8 vahku, go politiijat oaivvildit ahte duođaštusat áššis sáhttet jávkat. ¶
Guohtomahtes jahki lea dakkár jahki goas guohtun lea vánis, omd. olu muohttaga dihtii. ¶
Guokte biilla beaškkeheigga oktii Fruoskaváris, Viestterállasis , dan dieđihit politiijat. Politiijat ja ambulánsa leaba leamašan báikkis ja ii oktage leat roasmmehuvvan. ¶
Guokte mánu unnit duopmu sex-dubmejuvvon Guovdageainnu ovddeš várresátnejođiheaddjái. ¶
Publisert ¶
Guldal: Oaniduvvon duopmu ¶
Hålogalándda lágamánneriekti lea unnidan Guovdageainnu ovddeš várresátnejođiheaddji sex-duomu guvttiin mánuin. ¶
Dán jági álggus dubmehalai son guđá mánu giddagassii go lei rohcošan vuolleáhkásaš nieddažiin. Dál lea Hålogalándda lágamánneriekti luoitán duomu njealjii mánnui. ¶
Guovdageainnu ovddeš várresátnejođiheaddji lei dat vuosttáš gii áššáiduvvui, áššiin mat áiggi mielde guoddigohte nama Guovdageain-rohcošanáššit. ¶
Dilálašvuođat ožžo stuora beroštumi medias, ja lea ge earret eará lossa mediaberoštupmi mii lea dagahan ahte Hålogalándda lágamánneriekti lea luoitán duomu. Maiddái dat ahte ovddeš várresátnejođiheaddji lea massán barggu, poltihkalaš ámmahiid ja saji servodagas lea váikkuhan duomu. ¶
Ođđajagimánu son dubmehalai guđá mánu giddagassii, go lei guđageardde čađahan sekuálalaš oktavuođa 15 jahkásaš nieiddažiin. Ieš lei 40-jagi. Son máid dubmehalai máksit 50.000 ruvnno niidii. Ovddeš várresátnejođiheaddji dohkkehii duomu duogáža, muhto guoddalii duomu sturrodaga. ¶
Lassin mediaberoštumi, lea maid dat váldon vuhtii ahte seksuálalalaš oktavuohta lei eaktodáhtolaččat, nu ahte ovddeš várresátnejođiheaddji ii bággen, ii ge fillen nieiddaža seksuálalalaš oktavuhtii. ¶
Sámiid vuosttaš jahkečoahkkimis Troanddimis ledje guokte sáŋggára, muhto dušše nubbi namuhuvvo historjjás. Nu cuiggoda ovddeš teologiijaprofessor Peder Johan Borgen. Son oaivvilda, ahte Daniel Mortenson livččii ánssášan seammá stuorra saji go Elsa Laula Renberg sihke historjjás ja Tråante 100-jagiávvudeamis. ¶
Maŋŋel go gullui ođas ahte fális mii hárve oidno, jámii go lei borran ruskkaid, de leat guolásteaddjit buktán nu olu ruskkaid ahte vuostáiváldinkapasitehta fertejit viiddidit. Guolásteaddjit buktet ruskkaid nuvttá vuostáváldinrusttegiidda mat leat Romssas, Ålesundas ja Egersundas. Máilmmi mearaid plastihkkanuoskkideapmi lea máilmmiviidosaš váttisvuohta. Ja Norgga guolásteaddjit leat buorit ovdagovat, dadjá guolástusministtar Per Sandberg. ¶
Go eatnama mielde lea borga, dalle de lea guoldu. ¶
Muohttaga luvve ¶
Guoldu mearkkaša ahte lea eanaborga. Muohttaga man biegga luvve boahtá eatnan mielde. Dat dáhpáhuvvá dieđusge dálvet, muohttatáigge. Dalle áibmu johtá ja lea maid galmmas. Jos lea njáhcu, dalle ii loktan muohta. ¶
Norges råfiskarlag oaivvilda ahte Norgga gulliin ii leat nu heajos kvalitehta go dan maid Norgga mearrabuvttaráđđi čuoččuha. Mearrabuvttaráđđi dieđuid mielde lea dušše 15 proseantta norgga guliin hui buorre kvalitehta, ja 30 proseantta guliin lea oalle buorre kvalitehta. Råfiskarlaga dadjá sii isket guliid kvalitehta dávjá ja oaivvildit ahte dorski kvalitehta lea positiivvalaččat ovdánan daid maŋemus jagiid. ¶
Guolit sáhttet unnut go ii leat doarvái biebmu jávrris. Jos oaivil leaš ahte eanet guolit šaddet jávrái, de dalle dat lassánit. ¶
Jorgaleaddji ja giellaberošteaddji Veikko Holmberg dadjá ahte su giellabealji mielde lea nu, ahte go guolit unnot muhtin jávrris, de guolit leat dalle unnibut (oaneheabbot ja seakkibut) go ovdal. Vuostegeahči dasa livččii stuorrut. Dávjá dát sátni unnut geavahuvvo dalle go galggašii hállat geahppáneami birra (mii dieđusge fas lea áibbas eará go geahppun). Geahppánit -vearbba vuostegeahči lea lassánit . Dadjá vel ahte juos su giellabeallji ii leat áibbas endoris, de dalle galggašii várra oahpaheamis ja bagadeamis giddet fuomášumi dákkár sátnebáraide dego unnut - stuorrut, geahppánit - lassánit, geahpput - lossut jna. ¶
Suopmaniid gaskka leat erohusat, nu maiddái sániid mearkkašumiid dáfus. ¶
Go daddjo ahte it dal galgga guossástallat , bora fal , de dat mearkkaša ahte it galgga hujostaddat go leat guossis, muhto borrat dego livččet ruovttus. ¶
Muhtun suopmaniin áddejuvvo guossástallat/guossástaddat livkaleapmin. Guossástaddat sáhttá maiddái mearkkašit ahte muhtun lea fitnan juoidá váldimin suoli dahje lobi haga, omd. Suola lea guossástallan mu guollebuvrris; Beana lea guossástallan mu biergguid olgun . ¶
Dihto suopmaniin lea guossástallat/guossástaddat seammago gussostallat/gussostaddat . Gussostaddat mearkkaša ee. ahte fitná guossis gean/geaid nu luhtte, omd. dat gussostaddá/gussostallá doppe mánáidis luhtte . ¶
Gáldu: Konrad Nielsena Samisk ordbok (vol. II). ¶
Sámi árbevirolaš borramuš lea dearvvaslaš ja galggašii danne fállotbuot sápmelaš boarrásiidda ja buhcciide, čájeha varas rápporta. ¶
Máistte sámi báikkálaš lagaš borramuša. Dákkár bovdehusa oaččui Kárášjoga álbmot Kárášjoga dearvvasvuođaguovddážis dán vahkus. ¶
Sámi álbmoga buohcciidruovttu ovddidanguovddaš dat lei bovdehusa duogábealde. ¶
Ikte bessege olbmot máisttašit feara makkár herskuid dearvvasvuođaguovddáža boradanlanjas. ¶
– Na, dál gal ferten vuos suovastuvvon bohccobierggu máistit, lohká prošeaktajođiheaddji Ragnhild Nystad. ¶
Go oaidná buot herskuid de galggašii gáddit mii leat buot fiidnámus restoráŋŋas. Dás leat buotlágan herskut; bassojuvvon goikeguolli ja iešguđegelágan bohccobiergomállásat. ¶
– Dákkár borramuš gal berrešii masá juohke beaivvi buohcciide, árvala Nystad. ¶
Dát borramušbeavdi lei ikte Kárášjoga boarrásiidsiiddas, gos prošeaktajoavku almmuhii rápportta mii bealušta sámi árbevirolaš borramušaid. ¶
– Rivttes ja oahpes borramuš addá maid buoret dearvvasvuođa, deattuha joavkku prošeaktajođiheaddji Ragnhild Nystad. ¶
Deaivvaimet goahka Allan Johansena go lei málesteamen suovasbierggu. Son rámida bohccobierggu ekologalažžan, iige loga das váralaš buoiddi nugo sávzza-, spiinni- ja burrubierggus. ¶
Rápporta ávžžuha árbevirolaš sámi biepmuid fállat buot sámiide geat leat boarrásiidsiiddain ja fuolahusruovttuin. ¶
Prošeaktajoavku lea guorahallan mo livčče vejolaš boarrásiidsiiddain ja fuolahusruovttuin fállat eanet sámi árbevirolaš borramušaid, muhto garra čorgatvuođanjuolggadusat bohccovara luoitimii gáržžidit ásahusaid málestanvejolašvuođaid. ¶
Almmolaš ásahusain, káfeijáin ja guossohanbáikkiin ii leat lohpi badjeolbmos njuolgga oastit bohccovara, ja Norgga bealde lea goasii veadjeameahtton gávppis gádnat dákkára. ¶
Guostagat dahje guosttadivrrit leat maid dálkemearkkat. ¶
Jos guostagat dahje guosttadivrrit ihtet muohttaga ala go njázuda, de dat muitalit garra giđa. Suhkkes bolfedivri bivvaliin muohttaga alde lea sihkkaris garra giđa mearka. ¶
Váljoh-almmái Ándde Máhtte muitalii NRK Sámi dalá reportarii Andreas Njárgii: Guostagat ¶
Son lea bargan buohkaid guotkku. ¶
Publisert ¶
Olmmoš, gii lea muitaleamen ahte olu hoavddat leat molsojuvvon dan áiggi go son lea bargan seamma bargosajis, sáhttá dadjat: "Mun lean bargan buohkaid (dieid hoavddaid) guotkku doppe" . ¶
Konrad Nielsena sátnegirjjis oidno maid ovdamearka mii čájeha mo dát sátni geavahuvvo: "It don veaje mu guotkku vázzit, bargat, borrat, čállit" . Dát mearkkaša ahte don it nagot jogo vázzit, bargat, borrat dahje čállit nu olu, nu johtilit dahje nu guhká go mun. ¶
Uvdus Máttavárjjagis, Nuorta-Finnmárkkus báhččui guovža mannan vahkkoloahpa. ¶
Ledje luondduhálddašandirektoráhta bálvát geat báhče guovžža go dat lea guhkit áigge juo vuorjan olbmuid geat orrot guovllus, muitala Nuorta-Finnmárkku politiguovllu operašunhoavda Bjørn Tormod Syversen. ¶
Guovža lea earret eará fitnan tealttain ohcame biepmu, muitala Syversen. ¶
GULDAL: GUOVŽA BÁHČČON ¶
Goddinášši dutkkan 25 jahkásaš Guovdageainnu dievddu vuostá Skiellehis Ruoŧas ii leat vel loahpahuvvon. Skielleha diggegoddi dohkkehii danin ikte áktor áigumuša vel vahkku dievddu veaddit giddagasas. ¶
Ikte dat Skielleha Diggegoddi Ruoŧas mieđihii áššáskuhttái vel vahkku guorahallat niibbástallama, mas Guovdageaidnulaš dievdu váruhuvvo goddán nuppi olbmo, ja meartkkaša ahte dievdu šaddá áin čohkkat giddagasas. ¶
Niibbástallan dáhpáhuvai Skiellehis čakčamánu álggus. Maŋŋil go dutkamin gerget, de mearriduvvo galgetgo Guovdageainulačča áššáskuhttit mieleavttus vai soaittáhagas goddán nuppi olbmo. ¶
– Ášši gaskkaboddosaš dutkkan lea dál loahpaguvlui ovdánan, ja bealušteaddjit sáhttet dál searvat ja dieđuid oažžut dutkamis. Sii danin dárbbašit áiggi guorahallat ja árvvoštallat dán rádjai čohkkejuvvon dieđuid, ja sáhttet maiddái bivdit liigedieđuid áššái, dadjá áktor Andreas Nyberg. ¶
Dáhpáhus mii dagahii ahte olmmoš gávdnui jápmán, dáhpáhuvai golggotmánu 10.beaivvi čuovganeapmái, go ollu olbmot ledje šiehttan deaivvadit Moro Backe gávpogis Skiellehis Gaska Ruoŧas. ¶
Dutkkalmasaid bakte leat politiijat gávnnahan ahte deaivvadeami ulbmil lei narkotihka suollemas boalváruššan, ja olbmot geat deaivvadedje doarrájedje man nu siva dihte. Doarrumis čukkohalai okta olmmoš nu bahuid ahte son maŋŋil jámii. ¶
Politiijat válde vihtta olbmo giddagassii, ja guovttis sis dat balahuvvojit leat nuppi olbmo goddán. Okta dain vihtásis lea juo luitojuvvon politiijaid giddagasas, ja soames vahkuid maŋŋelis luitojuvvojedje dat golbma dievddu maiddái geat navdojuvvojedje rievuid plánen, muhto váruhus ain bisuhuvvon sin vuostá.. ¶
25 jahkásaš Guovdageainnu dievdu gii ain lea giddagasas, go balahuvvo leat niibbástallan nuppi olbmo jámas, doalahuvvo giddagasas. Áktor dadjá Ruoŧa Radioi ahte go dutkan ii leat ollásit loahpahuvvon, de lea váttis dadjat mii bođeš go dutkamin leat geargan. ¶
Guovtti Sis-Finnmárkku gielddas lea dál heahti go eai fidne politiijáid virggiide. ¶
Dál áigot geahččalit geasuhit bargiid buoret ruhtafálaldagaiguin nu ahte dán guovtti gildii, Porsangui ja Guovdageidnui, boađašedje ohccit rabas politi-virggiide. ¶
Guovdageainnus lea lensmánne ja nubbi bálvá barggus, seammás go golmma politiijavirgái eai leat ohccit. ¶
GULDAL: Politiijakriisa Sis-Finnmárkkus ¶
Porsanggus lea lensmánnevirggis ieš ja vel beannot virggis politiiját, muhto guovtti politiijávirgái Porsanggus eai leamaš ohccit. ¶
Álttá lensmánne Tor Johansen stivre maid Guovdsageainnu lensmánnekantuvrra, ja lohká váidalahtti go eai leat ohccit, muhto nu lea ollu lensmánnekantuvrrain Norggas dál. Johansen vuordá ruhtafálaldaga buktit ohcciid virgiide. ¶
35.000 kruvnna jos jahkái váldá virggi ja 75.000 kruvnna jos guovtti jahkái čatná politiijábálván dieid gielddaide, lea árvalus mo ohcciid galggašedje geasuhit dáid politiijávirggiide. ¶
Seammás lohpidait gielddat lágidit orrusaji ja mánáidgárdesajiid, jos leš dárbu. Guovdageainnus lea ásahuvvon politiijáráđđi ja sátnejođiheaddji Klemet Erland Hætta lohká viimmat Politidirektoráhta maid ádden dan duođalaš dili. ¶
Davvenjárgga lensmánne Per Dyrstad, sus lea Porsanggu lensmánnekantuvrras ovddasvástádus. Son ii loga makkárge heahtediliid, muhto sávašii ođđa ohcciid dál fidnet: ¶
Ikte eahkes vuođđuduvvui Guovddášbellodat Návutnii, Davvi-Romsii. 67 olbmo ledje boahtán, ja 30:s dieđihedje iežaset Guovddášbellodahkii, ja eatnašat sis bohtet heaittihuvvon Riddobellodagas. ¶
Goas goappá lea vuogas geavahit, dan sáhttá áiccalmahttit ná: 1) gasku mánu ja 2) guovdu mánu. ¶
Dás mearkkaša mánnu áigeovttadaga, omd. guovvamánu. Dán áigeguhkkodagas lea gasku mánu dalle go mánnu lea beallemuttus. ¶
Dás mearkkaša mánnu mii almmis oidno. Ja guovdu mánu mearkkaša mánu guovddáža go dan geahččá jorbodahkii. ¶
Vuolobeale ovdamearkkas gullabehtet vuogas ovdamearkka mo sániid guovdu ja guovddáš sáhttá geavahit. Jovsset Ovllá-rohkki dahjege Ole Guttorm dat muitalii Sámi Radio dalá bargái Ándaras Njárgii: GUOVDU ¶
Guovssahasat sáhttet muitalit borggaid ja biekkaid. ¶
Jos guovssahasat mannet eana rájes eana rádjai, de dat muitalit borggaid. ¶
Váljotalmmái Ándde Máhtte muitalii 1978:s Andreas Njárgii ná: Guovssahasat ¶
Jos guovssahasat girddašit, de áigu dahkat garra dálkkiid. Rukses guovssahasat gis muitalit bivvalis dálkkiid, muhto biekkat gal leat. ¶
Váljotalmmái Ándde Máhtte muitalii Andreas Njárgii ná: Guovssahasat dálkemearkan ¶
Mannat guovtte gávdnái muhtun sadjái sáhttá leat oalle miellagiddevaš, muhto maiddái veahá issoras. ¶
Go manan guovtte gávdnái gosa nu, de in dieđe menestuvvágo dat man dihtii lean dohko vuolgán dahje in dieđe mo geavaš go dohko joavddan. In dieđe leatgo doppe áššit/dilli ortnegis, mun dal dušše vuolggán dieđekeahttá mii diliid lea vuordagasas. ¶
Maŋŋel báktenjirrama mii giddii áidna geainnu Ávanuorrái Oarje-Finnmárkkus, de fertejit Ávanuori ássit dorvvastit fatnasiidda jus áiggožit sullui beassat dahje juo eret sullos. Muosáid ráđđealmmái Lill Torbjørg Leirbakken lohká ahte áigot háhkat gaskkaboddosaš čovdosa álbmogii. ¶
Odne son beassa čájehit iežas dáidaga Omasvuona ássiide. Skábmamánu diibma alggahii son govvenbarggu gávttehasaid ja luohkáhasaid. ¶
Edith Båhl Ivgobađas, Omavuonas fuomašii ahte áigu čalmmusdahttit daid fiinna sámi čiŋaid iežas suohkanis. Odne besset Omasvuotnalaččat oaidnit čájáhusa govaid ja musihkka bokte. ¶
Gå til forsiden ¶
Sámi Álbmotbeaivvi ¶
5 bilder ¶
Dát govvaráidu lea erenoamaš, go buot govain leat olbmo ja elliid lihkastagat, dasa lassin leat govvemat dahkon luonddus. Båhl lea oktiibuot govven sullii 1200 gova, mas de lea válljen logenar gova juohke olbmos. Govvejeaddji lea geavahan 22 Omasvuotnalačča govvaráiddus. ¶
– Mun hálidin ráhkadit govvaráiddu olbmuin geat leat iešguđet lágan bargguin dahje ¶
doaimmain, dávjá oainnat oaidnit olbmuid čikŋagasas ja čužžot, dadjá Báhl. ¶
Lean finadan miehtá Omasvuona govvemin olbmuid geat hálidedje searvat dán govvaráidui, iige lean váttis oažžut sin searvat dadjá Edith Båhl. ¶
Govvaráidu čájehuvvui odne vuosttáš gearddi ja lei lunddolaš ahte bidjen dán Sámi Álbmotbeaivái. Lagábui 70 Omasvuotnalačča besse oaidnit govvaráiddu, ja buohkat ledje duhtavaččat. ¶
Sátnejođiheaddjit ilus go sámediggeráđđi árvala ahte Oahpponeavvut maid Sámediggi ruhtada galget leat nuvttá gielddaide. ¶
– Deatnu gal lea oalle ollu geavahan ruđa sámi oahpponeavvuide, oaivvilda Deanu sátnejođiheaddji Frank Ingilæ. ¶
Deanu sátnejođiheaddji Frank Ingilæ ii loga gieldda gal hátnástallan go leat oasttán sámegiel girjiid, muhto ahte dat stuorámus váttisvuohta lea leamaš fitnet sámegielat oahppogirjiid ja dainna berre sámediggi bargat. ¶
Sámediggeráđi strategelaš plána ulbmil lea ge justa buoredit beliid mat guosket oahpponeavvobuvttadeapmái, leš dal lágádusaid-, ráhkadeaddjiid dahje čálliid birra sáhka. ¶
Guovdageainnu sátnejođiheaddji Klemet Erland Hætta ii jáhke dát moktege váldá eret dan ovddasvástádusa mii dál lea gielddain oahpponeavvuid oktavuođas. ¶
Jus Sámediggeráđi árvalus dohkehuvvo de vedjet gielddat veahaš seastit ruđa go ožžot nuvttá muhtin ráje oahpponeavuin. ¶
– Jos seastit dán bokte de nannet skuvllaid daid ruđaiguin, lohppida Deanu sátnejođiheaddji Frank Ingilæ. ¶
Norgga Sámiid Riikasearvi ii oainne ávkki fállat nuvttá sámi oahpponeavvuid gielddaide, jos gielddat geavahit ordnega dušše danin go lea heajos ruhtadilli. ¶
NSR hálida ovdal oktasaš áŋgirdeame mas Sámediggi, gielddat ja ráđđehus ovttas oččodisgohttet eambbo sámi oahppneavvuid, ja movttidahttet fágaolbmuid searvat buvttadeapmái. ¶
– Dárbbaša oahpponeavvuid ovdalgo daid sáhttá juohkigoahttit nuvttá gielddaide, lohká NSR:a Aili Keskitalo. ¶
Aotearoa Ruona Bellodat lea dán vahkkus almmuhan ahte sii dáhtošedje buot mánáid Aotearoas oahppat Maori giela. Ruona bellodat lea maid iežas geatnegahttán ráhkadit vuđolaš plána mo dien áigumuša sáhtášii čađahit. Vaikko vel Maori giela seailluhanbargu leage ovdánan maŋemus logijagiid, de ii leat velá giella dan dilis ahte livččii sihkkar ahte giella seailu oaivvildit Ruona Bellodagas. Bellodaga mielas ii leat doarvái ahte giella seailu, muhto lea dehálaš ahte eambbogat hupmagohtet Maori giela. Dan dihte lea dehálaš ahte buot mánát skuvllain oahpaše Maori giela. ¶
Sampmi ¶
Sabetnjuikejeaddji Ole Máhtte Sara Nedrejord ii lean jahkái gilvvohallan. Dál son háliida buoremusaid searvái ¶
Ole Máhtte lei mannán vahkkoloahpas Vikersundas, gilvvohallame norggacupas sabetnjuikumis. Lea vuohččan son gilvvohalla, maŋŋá go roasmmuhuvai jagi dassái. Bearjadaga njuikii son dan luohkás gos manái boastut, jagi dassái. ¶
Lávvardaga njuikii son 9. sadjái iežas klássas. Dáinna ii lean áibbas duđavaš. ¶
– In berre gal vuordit maidege, mun in leat njuiken seamma olu go iežan gilvaleddjit. Lean geahččalan teknihkka hárjehallat ja oažžut eanet dehkiid, ja maiddái mentála hárjehallan. ¶
Son muitá bures dan beaivvi go manái boastut. Lei aitto leamaš hupmu junior máilmmimeašttirgilvvuin ja B-máilmmicupas. ¶
– Mun njuikon hui bures ja smihtten ahte válddán maŋemus njuikuma, ovdal gilvvuide manan. ¶
Ole Máhtte girddašii vulos olles luohká, orui bures manname. ¶
– Muhto de čálistii sabet olggos, ja de spoahkehii čippis, muittaša Nedrejord. ¶
Maŋŋel dán ii gierdan čibbi sabetnjuikuma. Vaikko ii lean gilvvohallan njuikumis jahkái, de lea son jurdagiin leamaš njuikehagas. ¶
– Han er en spennende utøver ¶
– Mun lean njuikon iežan oaivvis dan rájes go gáhččen ja roasmmuhuvven, čilgesta Ole Máhtte. ¶
Ole Máhtte lea jagi dihtomielalaččat lášmmohallan, čuohpaduvvon čippi geažil, vai beasašii fas njuikugoahtit. ¶
Sus leat olu čeahpes olbmot leamaš iežas birrasis dán proseassas, ja das lea olu dadjamuš. Sutnje lea veahkkin leamaš Kenneth Gangnes, norgga sabetnjuikejeaddji. Ganges ieš diehtá mo lea bártidit čippiin. – Son lea oahpahan mo galgá hárjehallat, go ii njuikut ii sáhte, muitala Nedrejord. ¶
Lea go olmmoš vuollánan go roasmmuhuhttá čippi? ¶
– Jo, dat dieđusge čuohcá veahá jurdagiidda ja gorudii. Muhto mus ii leat goassege leamaš jurdda heaitit, dan gal ii leat. ¶
Vaikko Ole Máhtte aiddobeliid lea náhkehan sabetskuovaid ala, de sus lea jo jurdda gosa son háliida. ¶
– Mus gal lea miella goargŋut nu jođánit go vejolaš elihtaluohkkái, ja beassat vuolgit olgoriikii Norgga ovddas njuikut. – Gode forbilder for samisk ungdom  – Alimus mihttu gal lea ahte mun sáhtán luohttit dan čippi ala ja njuikut bures ja stabiila, ja das vulget bohtosat, loahpaha Ole Máhtte. ¶
Sampmi ¶
– Mis galggašedje leat eambbo sámi bargit, geat beroštit musihkas ja háliidit oahpu gazzat, muitala Elin Kåven. ¶
Son lea Sámi Komponisttaid Searvvi jođiheaddji, lea dál bargan 10 jagi artistan, su mielas livččii leamašan hirbmat buorre jus gávdnojit eanet olbmot geat barget sámi artistabirrasis. ¶
– Sámi musihkkamáilmmis leat dievva virggit, mat eai gula justa dasa ahte galgá čuožžut lávddi alde. Doppe lea vaikko makkár virggit musihkkaealáhusas, ja jus sámi musihkka galggaš ovdánit, de fertejit leat dakkár virggit maid dáppe dárbbašat, muitala Kåven. ¶
Ieš lea Kåven dušše deháleamos tiŋggaid dáfus ožžon veahki. Son lea geavahan fitnodaga, mas lea leamašan buvttadeaddji. Lea maid oastán promoveahki muhtumin, muhto reastta lea bargan ieš. ¶
– Márkanfievrrideapmi ja bookinga (diŋgojumiid) ferten ieš doaimmahit, ja eanaš mu árgabeaiáigi manná dasa, muitala Kåven. ¶
Son muitala ahte lea šaddan hirbmat čeahppi dál čállit e-poasttaid, muhto háliida geavahit áiggi hárjehallat ja ain čeahpput lávllut. ¶
– Dán jagi lean dadjan ahte ferten hárjehallat, ja fertejin diktit buot bábirbargguid orrut. Mun ferten iežat vuovdi, ja jus in hárjehala dahje čále ođđa lávlagiid de ii leat mus mihkkege maid vuovdit, lohká Kåven. ¶
Ja go dáid bábirbargguid ii daga, de čuohcá dat su sisabohtui. Jus ii bargga dáid, de ii lea sus bargu boahtte áiggis. ¶
– Váttis dat lea. Muhto nu lea bargu, lohká Kåven. ¶
Dál leat dušše moadde fitnodaga, mat veahkehit sámi artisttaid ollet viidáseappot máilbmái, ja Elin Kåven muitala ahte Sámis sáhtášii hukset eanet dánláganat fitnodagaid. Dalle šaddá álkit sámi artisttaide šaddat dovddusin. ¶
– Mii sáhttit ieža dáppe hálddašit musihka. Mii diehtit mo mii háliidit govvidit iežamet musihka máilbmái. Mun lean maid vásihan ahte mii gulahallat hui bures rájáid rastá musihkka dáfus, lohká Kåven. ¶
Su mielas lea gal hui buorre ahte sámi artisttat leat stuorra dáža fitnodagain, muhto lohká ahte dát ii heive juohke artistii. ¶
– Mun háliidivččen ahte galggašeimmet ieža hukset sámi fitnodagaid. Sii sáhttet vuovdit sámi artisttaid stuorra dáža fitnodagaide, jus artista háliida dan. Dán láhkái sáhtášii viiddidit bargovuogi sápmelaččaid gaskkas, mo mii ovddidit sámi musihka, muitala Kåven. ¶
Dan dihte ávžžuha Kåven ahte nuorat geat beroštit musihkas, jotket dainna ja váldet oahpu das. Ja muitala vel ahte musihkkamáilbmi lea áibbas eará máilbmi go gávccis njealji rádjai bargu, lea áibbas sierra eallinvuohki. ¶
– Dát lea diekkár muittuhus nuoraide erenomážit, ahte dáppe leat virggit. Mii dárbbašit bargiid dáppe Sámis, lohká Kåven. ¶
Deanu polithkkár gáibida ahte meahcástanguovddáš ceggejuvvo Detnui. ¶
Dán vahkus mearrida jáhkkimis Sámedikki dievasčoahkkin ahte juolludit ruđa álggahit ovdaprošeavtta ásahandihte meahcásteami gelbbolašvuođaguovddáža. ¶
Sámi báikegotteguovddáža ovddasteaddji Viktor Trosten oaivvilda Deanu leat buoremus sadjin guovddážii. ¶
Skábmamánus dat mearredii sámediggi ásahit dákkár guovddáža ovdánahttin dihte meahcástallama. ¶
Guovdageainnu suohkan lea juo ohcan ruđa dákkár guovddáža ásaheami ovdaprošektii. ¶
GULDAL: Meahcástanguovddáš ¶
Media bokte fuomášii ahte máŋggas rahčet ekonomalaččat ja danne eai dáidde šaddat nu buorit juovllat go háliidivčče. Dál lea Antti Aslak O. Lantto mearridan veahkehit. ¶
Vuossárgga eahkedis bođii dát diehtu Lantto Facebookas: ¶
Laster Facebook-innhold ¶
Dál (20.12.2016) lea diehtu juhkkon 30 háve ja badjel 250 olbmo leat liikon su dihtui. Gaskavahku eahkedis mearrida Lantto geasa addá guhtta kilo bierggu. ¶
Dát skeaŋka ii leat smihtton buohkaide. Lantto ja su eamit, Anne Britt Lantto, leaba guhká dán birra smiehttan, ja dál viimmat de bijaiga internehttii dieđu. ¶
– Moai jurddašeimme skeŋket dakkár olbmuide, geain ii leat vejolašvuohta borrat bohccobierggu. Háliidetne movttiidahttit ja veahkehit olbmuid, geain ii leat nu ollu ruhta, ja sin, geat ávvudit juovllaid okto mánáiguin biepmu haga, lohká Lantto. ¶
Ii leat illu dušše daidda geaidda soai skeŋkeba bierggu, muhto maiddái Lantto ja su eamidii. ¶
– Munnuide gal addá hui ollu, moai letne hui movttegat go earát liikojit go moai skeŋkejetne bohccobierggu ja eará juovlabierggu. Jáhkán ahte sii geat ožžot biergguid illudit, ja dalle šadde moaige illui, lohká Lantto. ¶
Diehtu lea dán rádjai ollen jo máŋgga olbmui dál, ja muhtin olbmot leat maid addán dieđu ahte sii maid háliidit dahkat nu movt Lantto. ¶
– Romssas maid áiggui okta eará dahkat dan seamma go moai letne dahkan. Hui somá lea go earát maid čuovvolit. Moai sávve ahte dahket maid nie eará sajiin, go nu ollu olbmuin eai dáidde leat nu buorit juovllat vuordagasas. ¶
– Moai ean leat riggát, ja ean ge leat geafit, muhto moai birgejetne hui bures. Dan dihte moai háliidetne maid veahkehit vai earát maid ožžot juovlabiepmu, loahpaha Lantto. ¶
Dát ášši gullui Buorre Iđit Sámis, guldal ášši dás . ¶
Sampmi ¶
– Moai hálle dan birra maid juohkehaš liiko hállat! ¶
Ánne Márjá Guttorm Graven ja Anne Lene Turi Dimpas ásaheigga dán giđa rádiosáddaga, maid almmuheaba neahta bokte (podcast). Dan namma lea ‘’Sis-Finnmárkku Syndroma’’. ¶
Ánne Márjá lea álo liikon guldalit neahttarádiosáddagiid, muhto go ii gávdnan dan sámegillii, de fertii bargat juoidá dainna: ¶
– Go mun ieš liikonguldalit podcastaid ja go dakkárat eai gávdnon sámegillii, de fertejin ieš ráhkadišgoahtit dakkáriid. ¶
– Mun vuorjagohten Anne Lene mannan čavčča rájes ahte goas moai dal álge dainna, ja viimmat dál giđđat de šattai dát duohtan, muitala Ánne Márjá. ¶
(Artihkal joatkašuvvá vuolábeale dán vuosttaš podcasta maid buvttadeigga – eanet podcastat artihkkala loahpas) ¶
Laster SoundCloud-innhold ¶
Ráhkadettiin sáddaga eaba leat ovtta sajis, muhto goabbatge báikkis. Anne Lene Guovdageainnus ja Ánne Márjá gis Lodegis , ja vaikko vel eaba čohkkáge bálddalaga, de manná bures. ¶
– Mun láven iežan ruovttukantuvrras čohkkát báddedettiin, ja Anne Lene gis iežas gievkkanbeavdeguoras Guovdageainnus. Mun bádden iežan jiena, ja son bádde gis iežas jiena. Go moai letne geargan de bijan daid oktii, ja almmuhan dan nehttii, muitala Ánne Márjá. ¶
Vaikko dal de orruba goabbatge báikkis, de ii daga dat maidige sudno ságastallamii, go soai leaba mearridan sáddaga guhkkodaga. Dat galggašii leat 45 minuhtta guhku, muhto dássážii eaba leat nagodan doallat dan. ¶
– Muhto moai ean nagot bisánit báljo, nu ahte dál álggos sáddagat leat bistán guhkit go dan maid leimme mearridan. Vuosttaš sáddagatleat buot badjelaš 50 minuhta! ¶
Soai hállaba dan birra maid juohkehaš liiko hállat, omd. servodaga. ¶
– Dat mii suhttada dahje movttiidahttá, nu ahte oaččut árvidit man guhkes neahttarádiosátta munnos lei SlinCraze birra! ¶
–Munnos leat hui eahpeformálalaš ságastallamat, ean leat nu duođalaččat. Leage nu ahte mii buohkat čohkkát soffás ja háleštat dábálaš áššiid birra, muitala Ánne Márjá. ¶
Son lohká maid ahte dát rádiosátta ii heive mánáide, muhto jáhkká dan heivet measta buohkaide. ¶
– Ja lihkus munnje lea Anne Lene psykologa, nu ahte son sáhttá munnje čilget áššiid maid mun in ádde servodagas, muitala Ánne Márjá. ¶
Laster SoundCloud-innhold ¶
Laster SoundCloud-innhold ¶
Laster SoundCloud-innhold ¶
Laster SoundCloud-innhold ¶
Porsáŋggu gurutbellodat háliidit ahte huksejuvvo tunealla Álttá ja Skuvvanvári gaskii, nu čállá Finnmark Dagblad. Ákkat leat máŋggat nugo geainnut, mat dávjá leat gitta, buohccivissui šaddá lagat ja birasperspektiiva, nu oaivvilda báikkálašbellodat. Lea fylkkabellodat gii mearrida loktejit go evttohusa viidáseappot. ¶
Skiipafitnodagat, geat háliidit ásahit ođđa mearraruvttuid gálvogeasiheami várás, sáhttet dál dan nammii ohcat doarjaga riddodoaimmahagas. Meara mielde guhkás fievrridit stuorra hivvodagaid gálvvuid lea dálkkádaga ja birrasa dáfus olu buoret, nu lohká riddodoaimmaga ossodatdirektevra Sven Martin Tønnesen iežaset neahttasiiddus. Stuorradiggi lea juolludan 82 millijovnna kruvnnu dán ortnegii 2017:is. ¶
Syrialaš bearaš háliida baicce fárret ruovttoluotta báhtareaddjitealtái Libanonii, ovdalgo dáppe Davvi-Norggas orrut fiinna viesus gos sis lea buot. Syrialaš bearaš, ovccis oktiibuot, fárrejedje Kárášjohkii diibmá čakčat. Sii ožžo viesu mii sin mielas lea fiinnis, doppe leat stohkosat, šattut ja mánát ožžo buot maid dárbbašedje. Muhto Ibrahim bearrašis lea garra dilli. -Mii jáhkiimet mii leat paradiijásii boahtán go beasaimet Norgii, ja buoret dillái. Muhto das rájes go bođiimet, de leat ihkku vátná nahkárat ja mánát čirrot juohke beaivve, nu muitala Jaliah Asad Ibrahim gii lea dán čieža mánáeatni. ¶
Syrialaš bearaš háliida baicce fárret ruovttoluotta báhtareaddjitealtái Libanonii, ovdalgo dáppe Davvi-Norggas orrut fiinna viesus gos sis lea buot. Syrialaš bearaš, ovccis oktiibuot, fárrejedje Kárášjohkii diibmá čakčat. Sii ožžo viesu mii sin mielas lea fiinnis, doppe leat stohkosat, šattut ja mánát ožžo buot maid dárbbašedje. Muhto Ibrahim bearrašis lea garra dilli. -Mii jáhkiimet mii leat paradiijásii boahtán go beasaimet Norgii, ja buoret dillái. Muhto das rájes go bođiimet, de leat ihkku vátná nahkárat ja mánát čirrot juohke beaivve, nu muitala Jaliah Asad Ibrahim gii lea dán čieža mánáeatni. ¶
Áhkánjárgga suohkan lea mielas dasa go Divttasvuotna háliida mielde ođđa suohkanii Ufuohtas, dadjá Áhkánjárgga sátnejođiheaddji Rune Edvardsen. Divttasvuona suohkanstivra mearridii ikte ahte áigot ovttastahttit olles suohkana Áhkánjárggain ja Bálágiin. ¶
Mátta-várjjatlaš Cecilie Hansen, lea Guovddášbellodaga sámediggepresideanttaevttohas Nuortaguovllu válgabires. Nu čállá bellodaga sámepolitihkalaš ráđđi preassadieđáhusas. Nubbin Guovddášbellodaga listtus lea sirbmálaš Nancy Charlotte Porsanger Anti. ¶
Stuorradiggeáirras Vera Lysklætt oččoda eambbo nuoraid Finnmárkku eanadollui ja bivdá eanadoalloministáris veahki. ¶
Finnmárkku boanddaidsearvvi jođiheaddji, Fred Johnsen rámida dán barggu, go su mielas lea dál duođai dárbbašlaš oččodit eanet olbmuid ealáhussii. ¶
Gaskamearálaš ahki Finnmárkkus lea badjil 50 jagi, ja dál leat meastta 170 mielkedoalu ja 140 savzadoalu vel báhcán. Jahkásaččat ohcet 400 olbmo eanadoallodoarjaga. ¶
GULDAL: Boares boanddat ¶
–Dat eai leat šat gallis, lohká Finnmárkku boanddaidsearvvi jođiheaddji Fred Johnsen. Maiddái sii leat áššin bargan, deattuha Johnsen. ¶
Gurotbellodaga Stuorradiggeáirras, Kárášjohkalaš Vera Lysklætt lea gulahallan Finnmárkku Boanddaidservviin dan birra go nuorat eai bargagoađe ealáhusas. ¶
Son diehttá ahte ollu doalut heaittihuvvojit go nuorat eai bargagoađe. Lysklætt lea jearran eanadoalloministtaris mo oččodit olbmuid ealáhussii vai doalut eai heaittihuvvošii. ¶
Eanadoalloministtar Terje-Riis Johansen vástida seamma váttisvuođa gávdnat miehtá Norgga, danin čujuha rekruterenprográmmii maid mannan jagi álggahedje, mainna lea ulbmil sihke nieiddaid ja bártniid movttidahttit eanadollui. ¶
Vera Lyslætt kommentara dien vástádussi lea ahte ferte sihkkarastit Deanu eanadoalloskuvlla boahtteáiggi, seammás fertejit ealáhusas leat mielde hábmemin boahtteáiggi, deattuha Kárášjohkalaš. ¶
Vera Lysklætta eat leat oččon ságaide dán áššis, muhto Fred Johnsen sávvá čovdosiid fargga gávdnat rekruteren barggus maid, nu go buori eanadoallošiehtadusa bokte: ¶
Kystpartiet, dahje sámegillii Riddobellodat, lea válljen heaittihit sin báikkálašsearvvi Návuona suohkanis, Davvi Romssas. Olu miellahtut leat sirdán miellahttuvuođa Guovddášbellodahkii. Ovcci miellahttu leat juo sirdán, ja dain leat buot vihtta Riddobellodaga suohkanáirasa. ¶
Ovddádusbellodat dáhttu Stuorradikki heaittihit sihke Sámdikki ja Finnmárkku opmodaga. ¶
Bearjadaga gáibidit Storradikki Ovddádusbellodaga áirasat heaittihit sihke Finnmárkku Opmodga ja Sámedikki. ¶
FeFo stivrrajođiheaddji ja sámediggepresideanta gohčodeaba dán boares sáhkan. ¶
Romssa Ovddádusbellodaga Stuorradikke áirras, Per-Willy Amundsen, lohká boastut addit sámiide ovdamuni áššiin mat su oaivila mielde gusket buohkaide. ¶
HEAITTIHIT FEFO JA SAMEDIKKI ¶
Romssa Ovddádusbellodaga Stuorradikke áirras, Per-Willy Amundsen, lohká boastut addit sámiide ovdamuni áššiin mat su oaivila mielde gusket buohkaide. ¶
Loabaga sátnejođiheaddji ii čuovvol ovddeš sátnejođiheaddji Sámeskuvlla heaittiheami digáštallamis ihttá suohkanstivrras. ¶
GULDAL: Árvala heaittihit sámeskuvlla ¶
Loabága ovddeš sátnejođiheaddji, Bernhardt Halvorsen ballá ahte suohkanis šaddá vuolláibáza 2008:is ja danne doaivu ahte šaddá sáhká heaittihit sámeskuvlla ja sirdit ohppiid dážaskuvlii. ¶
Dálá sátnejođiheaddji, Viktor Andberg mieđiha njiedjan ohppiidlogu, muhto atná dehálaččan doalahit sámivuođa Loabagis. ¶
26 biilaluotta leat giddejuvvon Finnmárkkus heajos dálkki geažil. Dát čuohcá maid girdijohtolahkii. ¶
Finnmárkkus leat badjelaš guoktelogi luotta giddejuvvon heajos dálkki geažil. ¶
Muhttun guovlluin Finnmárkkus lea leamaš olles stoarbma dál ovdalgaskabeaivvi. Muhttun riddoguovlluin ja ábis ges lea leamaš orkána. Metrologat dieđihit smávit riđu muhttun guovlluin, belohahkii garra riđu ja borgaovttiid. Duoddariin smávit borgaoavttit, muhto ložže dađistaga. ¶
Siskkit-Billávuonas Porsáŋggus, Oarje-Finnmárkkus eai leat muhtomat duostan mátkkoštit bargui, garra biekka ja borgga geažil. Bearralvági skuvla Nuorta- Finnmárkkus lea giddejuvvon heajos dálkki geažil. ¶
Stáhta geaidnobálvalus dáhttu olbmuid iskkat makkár dálki lea guovllus gosa olbmot leat jođus. Sáhttá luodda leat gitta gosa leat vuolgimin. ¶
Meteorologalaš Instituhtas muitalit heajos dálkkiid vuordagasas Oarje-Finnmárkui. Lea dieđihuvvon heajos siivvut, garra biekkat, borggat ja guoldu. Stáhtameteorologa, Ine Pedersen dieđiha gitta garra riđu Oarje-Finnmárkui. ¶
- Buoret vuodjanoahpahus sáhtašii hehttet ollu olbmuid heavvaneamis, oaivvilda Norsk Folkehjelp ráđđeaddi, Ivar Christiansen. ¶
Dássážii dán jagis leat oktiibuot 61 olbmo heavvanan Norggas. Lohku lea gávcci eanet go diibmá seamma aiggi. ¶
Ollu dáid heavvanemiide eai dieđe siva, muitala Chistiansen. ¶
GULDAL: Heavvanan lihkohisvuođat ¶
Heavvaneaddjiid gaskkas leat oktiibuot 17 olbmo geain eai dieđe duššansiva. ¶
Oktiibuot leat heavvanan 61 olbmo dán áadjai, ja eatnašat leat almmáiolbmot. Dán jagi statistihkka maid čájeha ahte leat eanet almmáiolbmot badjel 61 jagi geat heavvanit. ¶
- Čilgehus dása sáhttá leat lunddolaš daningo dabalaččat leat almmaiolbmot geat johtet čázis. Soaitá maid boahtit das go boarrasatt olbmuin leat heajut sávrodat go nuorabuin ja danin leat duššanlogut allelis sin gaskkas, lohká Christiansen. ¶
- Ovddasfástádus mii livčče issoras dehálaš lea dat mii lea stáhtas, gielddas ja skuvllas dan vuodjanoahpahussii. ¶
Go galggaš olbmuid eastadit duššamis, de lea buot deháleammos sin oahpahisgoahtit vuodjat ja birget čázis, lohká Christiansen. ¶
- Dasa lassin hálidivččiimet eanet vuodjanáldásiid huksejuvvot Norgii, ja maiddái ahte vuodjanoahpahus livčče bákkolaš ja dat galggašii maid leat mealgat viidát fálaldat gootne, lohká Chrisitansen. ¶
Statisthikka čajeha maiddai ahte Nordlánddas leat viđas heavvanan, golmmas Tromssas, ja okta Finnmárkkus. Alimus heavvananlogut fylkkaid gaskkas leat Hordalánddas, gos čiežas leat dassášii duššan. ¶
Govvideaddji Per Heimly rabai ikte govvačájáhusa Hársttaid dáiddasearvvi viesus. Lanjat ledje spagga dievva. Son lea govven boares olbmuid Guovddageainnu boarrasiidsiidas. Sus ledje maid boares govat olbmuin ruovttubáikkiis Duorggas Nordlánddas. Heimly lea maid govven Risten Anine Kvernmo Gaup. ¶
Nordlánddas lea otne gárra biekkat. Dát lea erret eará dáhkan ahte okta stohpu gos fatnasat lávit leat siste lea billašuvvon ja bossun geainnu ala. Politiijat dieđihit ahte geaidnu lei gitta gaskabohtosažžat, muhto dál lea geaidnu vuot rábas. ¶
Bargiidbellodaga Helga Pedersen ii atte makkárge ruhtalohpádusaid boanddaide go otne deaivvada singuin. ¶
Odne deaivvada Bargiidbellodaga nubbinjođiheaddji ja guolástusministtar, Helga Pedersen Finnmárkku boanddaiguin Girkonjárggas. ¶
Boanddat leat guhká moaitán go ealáhus ii buvtte áktánasat dietnasa. Muhto Pedersen ii boađe gal Girkonjárgii lohpidit eambbo ruđa eanadollui. ¶
GULDAL: Helga deaivvada boanddaiguin ¶
Helga Pedersen válljejuvvo vuordimis Bargiidbellodaga presideantaevttohassan, go bellodat mánu geažes lágida nominašuvdnačoahkkima Romssas. ¶
Bargiidbellodaga nomonašuvdnalávdegoddi čoahkkimis dá gieskat mearriduvvui ovttajienalaččat ahte Bargiidbellodaga presideantaevttohas lea Helga Pedersen, ja Bjørn Inge Mo ges várrepresideantaevttohas. Dán muitala Bargiidbellodaga nominašuvdnalávdegotti jođiheaddji, Tom Kappfjell. ¶
Tom Kappfjell muitala ahte bargiidbellodagas leat 7 foruma, mas válljejuvvojit áirasat bellodaga váldonominašuvdnačoahkkimii Romssas váile mánu geahčen. ¶
Dáid čieža forumas leat oktiibuot 40 áirasa nominašuvdnačoahkkimii, ja 27 dáin áirasiin leat juo ožžon dieđu iežas forumas ahte sii gaget doarjut Helga Pedersena. ¶
Dán duođašta nominašuvdnalávdegotti jođiheaddji, Tom Kappfjell, ja dadjá ahte orruleamen áibbas čielggas ahte Helga Pedersen válljejuvvo bargiidbellodaga presideantaevttohas bellodaga nomiinašuvdnačoahkkimis Romssas skábmamánu 19.- 20.beivviid. ¶
Unjárgga guolástansearvvi eanetlohku doarjjui riddoguolástanlávdegotti árvalusa, muhto ovdaolmmoš Torbjørn Johansen hilggui dán ja jienastii vuostá. ¶
Unjárgga guolástansearvvi eanetlohku doarjjui riddoguolástanlávdegotti árvalusa movt nannet buot finnmárkulaččaid guolástanvuoigatvuođaid. ¶
Dán hilggui ovdaolmmoš Torbjørn Johansen ja jienastii vuostá. ¶
Dása reagere Unjárgga guolástansearvvi miellahttu Nils Einar Mathisen garrasit. ¶
GULDAL: Ovdaolmmoš ii čuvvon searvvi eanetlogu ¶
Finnmárkku guolástansearvvi jahkečoahkkin hilggui riddoguolástanlávdegotti árvalusa movt nannet finnmárkulaččaid guolástanvuoigatvuođaid. ¶
Stuora eanetloguin manai Finnmárkku guolástansearvvi jahkečoahkkin vuostá riddoguolástanlávdegotti árvalusa mas lávdegoddi lei evttohan nannet buot finnmárkulaččaid guolástanvuoigatvuođaid. ¶
Finnmárkku guolástansearvvi jođiheaddji Roger Hansen muitala ahte olu guolásteaddjit Finnmárkkus ja Norggas oaivvildit ahte finnmárkolaččain eai leat sierravuoigatvuođat guollebivdui. ¶
GULDAL: Riddoguolástanlávdegotti vuostá ¶
Sámedikki várrepresideanta Marianne Balto lei suorganan go oinnii ja gulai movt Finnmárkku guolástansearvvi njunnošat ákkastalle ovdal jienasteami. Son vuohttá ovdagáttuid ja maid historjjálaš boasttuvuođaid dán jahkečoahkkinmearrádusas. ¶
GULDAL: Sámedikki várrepresideanta suorganan ¶
Finnmárkku guolástansearvvi ovdaolmmoš Roger Hansen šiitá ahte sii nannejit ovdagáttuid sámiid vuostá. ¶
Fylkkavárresátnejođiheaddji ja bargiidbellodaga Ragnhild Vassvik lohká iežas hirpmástuvvan go gulai ahte Davvi-Norga galgá juohkojuvvot guokten guovlun. NRK dieđuid mielde lea ráđđehus mearridan riikka juohkit login guovlun. ¶
Geainnut leat nu "spuran" , lávet muhtumin dadjalit. Muhto oalis-sátni heivešii bures čilget dánlágan siivvu. ¶
Juvlaoalis ( juvlaoallásat (ml.)) mearkkaša dárogiel sáni "hjulspor" . Go leat muitaleamen mo geaidnu (luodda) lea go lea "spuran" , de sáhtášeimmet dadjat omd. ná: Geainnus ledje olu (juvla)oallásat; Geaidnu lea buot (juvla)oalisin; Dál lea dakkár siivu ahte dahká (juvla)oallásiid; Dál lea dakkár siivu ahte šaddet (juvla)oallásat; Gánniha vuodjit várrogasat go sáhttá dahkat oallásiid. ¶
Ja go leat vuodjimin biillain juvlaoalesgeaidnoráigge, de sáhtášii maid dadjat ahte "biilla nu geasaša" . ¶
Maiddái biegga sáhttá vuojidettiin “ribadit” biilla ja dalle sáhtášii dadjat ná: “Garra biegga dolvvoda biilla". ¶
Gáldu: NRK Sámi Radio dálkeseminára, mii dollojuvvui 28.05.08. ¶
– Dál ferte Sámi Parlamentarálašráđđi duođas bargagoahtit davviriikalaš Sámi universitehta plánaiguin, lohká ráđđeláhttu Lars Anders Baer. ¶
Son lea Ruoŧa Sámedikki ságadoalli namas čuvvon digáštallama, Norgga alitoahppu organiseremis. ¶
Dan oktavuođas lea Stjernø-lávdegoddi lea evttohan ahte buot allaskuvllat galget universitehtaid vuollásažžan. ¶
GULDAL: Ain sámi universitehta ¶
– Dál go ášši lea badjánan Norgga bealde, de lunddolaš ahte mii ovttasráđiid daiguin eará Sámedikkiiguin geahččat mo galgat bargat daid ođđa eattuiguin ja ođđa hástalusaiguin mat dál leat ihtimin Norgga bealde. ¶
Boahttemánu gaskkamuttu galgá mis čoahkkin Romssa gávpogis, ja dassážii gal jáhkán Norgga beali Sámediggi ge fuolaha midjiide dieđu, justa mo evttohusat mat gusket alit ohppui, leat šaddamin, lohká Baer ¶
Golbma bargi leat dieđihuvvon buohccin guhkit áigái. - Boazodoallohálddahusa hoavddat givssidit bargiid, čuoččuha bargi. ¶
- Mun dovdagohten lossadin bargodili juo 2004:s. Dalle orui nu ahte hoavda jo measta álggii oaguhit mu ja mu barggu. ¶
Dan lohká Nuorta- Finnmárkku boazodoallokántuvrra bargi iežas hoavdda birra, gii lea Kárášjoga boazodoallo ágronoma. ¶
Bargi ii hálit namas almmuhit amas ášši gárta nu lossadin sutnje. ¶
GULDAL: Boazodoallohálddahusa bargodilli ¶
- Áiggi mielde lea jođiheaddji eambbo ja eambbo spiehkastaddan, ja su jođihanvuohki lea šaddan nu ahte mun in njulgestaga nákce šat bargui álgit. ¶
Dan dihte válddii son studerenpermišuvnna 2006:s, dainna jáhkuin ahte bargodilli buorranivčče dan botta go lea eret. Son čálii de reivve bajimushovdii ja departementii váttisvuođaid birra, muhto dan rájes vearránii dilli. ¶
Su dieđu vuođul de eai guorahallan váttisvuođaid, eambbo go jerrojuvvoje hoavddas, gii šiittii buot čuoččuhusaid. ¶
Dan rájes leat vel guokte eará bargi dieđihuvvon buohccin bargodili geažil, oaivvida son. Nubbi lea Kárášjogas ja nubbi gis boazodoallohálddáhusa váldokántuvrras Álttás. ¶
Soai maid čuoččuheaba hoavddaid bargovuogi čuohcat nu garrasit ahte eaba gáro bargui. ¶
Boazodoallohálddáhus ii hálit maidege kommenteret dán ášši birra Sámi Radioi. ¶
Dát golmmas leat geahččalan iežaset bargiidorganisašuvnna bokte čoavdit ášši, muhto sin mielas lei dilálašvuohta nu váttis ahte organisašuvnna barggiidovddasteaddji geassádii ja guđii ámmáhá. ¶
Bargi ii jáhke iežaset máhccat ruovttoluotta bargguide, ovdal go juoga dahkko dilliin. ¶
Hoddet lea sullii seamma go máhttit áddet dahje ipmirdit. ¶
Luondu muitala nu olu ahte olmmoš ii hodde buot mearkkaša ahte olmmoš ii nagot áddet dahje fuobmát buot mii luonddus dáhpáhuvvá dahje maid dat muitala sierralágan mearkkaiguin. ¶
Olu boanddat Norggas vuorddašit ain Hold Norge rent-fitnodaga, mii diibmá jo lohpidii viežžat ruovderuskkaid boanddain. ¶
Publisert ¶
Dál leat Finnmárkko boanddat dolkan vuordimis ja lohket farga fertet jávistišgoahtit ruskkaid. ¶
Čappasániiguin lohpidii " Hold Norge Rent" fitnodat viežžat ruovderuskaid nuvttá, ja ná čábbudit Norgga. ¶
- Mus eai leat váttisvuođat dohkkehit homofiillaid guimmešvuođas bargat vihahuvvon virggiin girkus, lohká Sámi Girkoráđi jođiheaddji Tore Johnsen. ¶
- Sámi Girkoráđđi galgá ovddidit iežas cealkámuša áššái. Ovddeš mearrádusaid ektui lea diili dál rievdan Norgga Girkus. ¶
Ovdal gal lei čielga eanetlohku Girkus mii hálidii doalahit dan árbevirolaš oainnu homofiilla ovttaseallima ektui, lohká Johnsen. ¶
GULDAL: Homofiilla ovttaseallin ¶
- Mun gal lean guhká leamaš proseassas dien áššis. Mun oaivvildan dál ahte homofiilla ovttaseallin duohtan dahká dehálaš árvvuid mat leat Biibalis. ¶
Dalle jurddašan ovttaseallima mii lea ordnejuvvon, mii lea geatnegatlaš ovttaseallin, ja bistevaš ovttaseallin, lohká Johnsen. ¶
- Mun gal jáhkan Norgga Girkočoahkkin guldala Sámi Girkoráđi. Dat mii lea dehálaš dál, lea ahte mii oppalaččat geahččat ja meannudeat áššiiguin. ¶
Mii berret geahččalit vuhtii váldit mo dilli lea maiddái sámiid girkoeallimis, deattuha Johnsen. ¶
S(t)reassa, s(t)resset, s(t)reassaluvvat, dáidda sániide leat maiddái eará vejolašvuođat sámegillii. ¶
Eahpevirggálaš giellaságaškuššanjoavku lea árvalan máŋga vejolašvuođa, ja dá leat muhtun vejolašvuođat: bossuluvvat - huššaluvvat, s(t)reassaluvvat, darrat - dilihuddat - huššat - riehkidit - sresset . ¶
Dál lea álgán hokságoahtit daid 48 ođđa assodagaid Álttás, Bossogohpis. 13 dain 48 assodagain leat juo vuvdon, dasa lassin lea máŋggas geat čuččot listtá alde geat háliidit oastit ovtta dáid assodagain. Nu dieđiha iFinnmark áviisa. ¶
Unjárggas, Finnmárkkus álgá Stáda geaidnodoaimmahat hukset ođđa šalddi E guđeš luottas badjel Ođđajoga boahtte vahku. Šaldi galgá leat gárvvisin huksejuvvon čakčamánnui. Njukčamánu rájes gitta miessemánu rádjái áigot maiddái bávkalit govdoseappo luotta láhka Njukčajávrri, ja dan botta giddejit luotta oanehis áiggi, dan dieđiha Stáda geaidnodoaimmahat. ¶
Anne Rasmus álgá iSámi.press redaktevran guovvamánu 13. beaivve. Son lea bargan journalistan Ávviris lagabui guhtta jagi. Rasmus lohká iežas liikot hástalusaid, ja danne lea dát miellagiddevaš bargu. ¶
- Illudan leat mielde ovdánahttime sihke sámegiela ja sámi mediafálaldaga. Giellagáhtten lea hui dehálaš, ja dat lea ge stuora oassi dán barggus maid. Baldá gal veahá dieđusge veahá ná stuora virgi, buot lea ođas, dadjá Rasmus, Ávvir áviisii. iSámi.Press beaivválašjođiheaddji, Jan Skoglund Paltto, lea duhtavaš go Rasmus válddii vuostá bargofálaldaga. ¶
Sampmi ¶
Ida Emilie Lindseth dánsu freestyle disco jazz. Geahča video mas oainnát Ida Emilie gilvvohallame. ¶
Golbmanuppelot jahkásaš, gii orru Strømmenis Lulli Norggas, muitala ahte eai leat nu ollusat geat dihtet dán dánsunvuogi birra mas lea ollu njuikun ja leahttu. ¶
– Dát dánsun lean "mun" . Dasa lassiin lea hui somá, eai ge leat nu ollusat geat dánsot dán, nu ahte lea dego veahá earálagan, dadjá ieš. ¶
Son dánsugođii viđa jahkásažžan, muhto easka diibmá váldigođii dánsuma duođas. ¶
Vahkkoloahpa ovdal go deaivvadat Ida Emiliein, de gilvvohalái son DOTY nammasaš gilvvuin. Ii lean áibbas duhtávaš go ii vuoitán gilvvuid, muhto lohká mannan oalle bures goit ge. Dasa lassiin bávččagahttii juolggi gilvvuin, mii dagahii ahte ii sáhttán albmaládje dánsut. ¶
Dánsumis leat vihttá dási. Dásit muitalit man čeahppi lea dánsut. Go fidne čuoggáid gilvvohallámiin, de beassá bajit dássái. Son dánsu guovtti dánsunlihtu ovddas, Norges Danseforbund ja Norges Danselærerforbund. Nuppi lihtus lea njealját dásis, nuppis gis viđat dásis. ¶
– Maid hálidat olahit dánsumin? ¶
- Hálidan vuoitit "Disco kid" gilvvuid Englánddas. Jus dán vuoita, de sáhttá gohčodit iežas legenden, dadjá Ida Emilie. ¶
Ida Emilie hárjehallá sullii 15 diimmu vahkkui, ja gilvvohallá gukttii golbmii mánnui. Hárjehallat riekta lea dehálaš jus áiggoš šaddat nu buorren go vejolaš, dadjá son. ¶
– Ii leat ávki juohke beaivvi hárjehallát jus ii daga dan albmaládje. De lea buoret muhttin beivviid vuoiŋŋastit vai sáhttá addit visot go de hárjehallá. ¶
Son hárjehallá sihke givrodaga, sávrodaga ja vanahallama lassin dánsumii. ¶
Ida Emilie áhčči Daniel Lindseth bidjá ollu áiggi nieddas dánsumii. Son lea viššal mieđuštit nieiddas gilvvohallámiidda. Lindseth lea maid mielde dánsajoavkku stivrras. Su mielas lea miellagiddevaš čuovvut nieidda. ¶
– Lea hui somá geahččat. Dan maid oainnán lea ahte Ida Emilie liiko nu bures dánsut. Álo go beassá dánsut, ja lea gilvvohallán, de leat hirbmat mojit, dadjá Daniel Lindseth. ¶
Dánsun lea oalle divrras. Biktasat ja gilvvohallamat mákset. Maiddái hárjehallamat ja priváhtadiimmut oahpaheddjái. In duostta šat rehkenasttit olu máksá.Daniel Lindseth, áhčči ¶
– Dát lea viehka erenoamáš – geaidnu lea duođai čába šaddan, ja mu mielas ánssáša geaidnogaska bálkkašumi, dadjá geaidnohoavda. ¶
– Lea nana vásáhus vuodjit geainnu, erenoamážit go lea fiinna dálki. Dalle vásiha viiddis ja guhkes oidnosiid vuojedettiin. Geaidnu lea huksejuvvon ja heivehuvvon guovllu lundui, ja váldá vuhtii sámi kulturmuittuid maid gávdná duos-dás geaidnoráigge. ¶
Nu čilge bálkkašumi lávdegoddi iežas mearrádusa. ¶
Bálkkašumi namma lea «Vakre vegers pris 2016» . Lea Stáhta geaidnodoaimmahat mii lea nammadan lávdegotti mii bálkkaša Finnmárkku fylkkageainnu 98 diimmá čábbámus geaidnun. Lávdegotti miellahtut eai gula geaidnodoaimmahahkii. ¶
Dan duolba geaidnogaskka bokte rasttilda duoddara Deanus Davvesiidii. Geaidnu guoskkaha vel Gáŋgaviikka gieldda. ¶
Muohta dadjo leat dat stuorámus hástalus geainnodivššu hárrái, ja dat lea maid sivva ahte geaidnu bálkkašuvvo. ¶
– Danin lea geaidnu loktejuvvon ja huksejuvvon nu ahte biegga galgá bossut muohttaga geainnus eret, iige geainnu ala. Lea váttis hukset geainnuid dán láhkai, čilge bálkkašumi lávdegoddi maiddái. ¶
Guovllugeaidnohoavda Torbjørn Naimak lea ilus. ¶
– Dát lea viehka erenoamáš. Geaidnu lea duođai čába šaddan, ja mu mielas ánssáša geaidnogaska bálkkašumi, dadjá Naimak iFinnmark.no-áviisii . ¶
Gaskal 2010 ja 2015 leat geaidnobargit divvon ja ođasmahttán sullii 30 kilomehtera Idjavuonduottargeainnus. ¶
Bálkkašanlávdegoddi gudnejahttá maiddái Riikageainnu 3 Østerdalena čađa, ja maiddái Carl Berner-johtolatrieggá Oslos (olgguldas čujuhus – teaksta dárogillii) . ¶
Rotsundas, Ráisa suohkanis, mihtidedje otne politiijat biillain fártta. Ledje čiežas mat vudje menddo fártta ja buohkat sis ožžo sáhkku. ¶
Olmmái gii máŋggaid jagiid lea čorgen Iešjávrris ruskkaid maid olbmot leat guođđán, lea dolkan ja áigu dieđihit vearredaguid politiijaide. ¶
Rolf Johnsen Iešjávrris lea máŋggaid jagiid Iešjávrris čoaggán ruskkaid maid olbmot leat guođadan guovllus. Johnsen muitala ahte dilli lei maid vearrái 1970- ja -80-logus. -90-logus buorránii dilli, muhto dál orru fas vearáskan ja Johnsen gal ii šat gille čorget olbmuid maŋis. ¶
Son áigu váldit oktavuođa go deaivá bahádahkkiid ja áigu maid gulaskuddat politiijaiguin movt bargat nuoskkidemiin. ¶
GULDAL: Ii šat áiggo čorget Iešjávrris ¶
Sampmi ¶
Eiseválddit rievidedje su váhnenbuolvvas eatnigiela, dál son lea giela váldimin ruovttoluotta. ¶
Logi jagi dás ovdal fárrii murmanskalaš Olga Egorova (27) Kárášjohkii skuvlla vázzit. Ii son diehtán vuos dalle maid háliidiii, muhto oahpai dattetge sihke davvisámegiela, dárogiela ja muđui sámi kultuvrra birra. ¶
– Mun lean sápmelaš ja mus lea álohii leamaš dovdu ahte mus váilu juoga, čilge son. – Ja de fuomášin ahte giella lea hui dehálaš oassi kultuvrras, ja nu mun mearridin oahppat sámegiela. ¶
Olga Egorova leage bajásšaddan Ruoššabealsámis ja dilli sápmelaččain ii leat leamaš buorre doppe. ¶
Eiseváldit rievidedje Egorova váhnenbuolvvas eatnigiela. Sutnje oahpahii áddjá ja áhkku moadde sáni sámegillii, muhto dat galggai dáhpáhuvvat čiegusvuođas. Go dat lei njulgestaga váralaš hállat sámegiela ja sámevuođa čájehit. ¶
– Dat lei nu garra ruoššaiduhttin áigi ahte áhkku ja áddjá nu balaiga hupmat sámegiela mánáidguin. Eatni muitalii ahte son jáhkii ahte min sámegiella gal jávká. ¶
Ruoššaiduhttima geažil ii oahppan Egorova eadni gielddasámegiela. ¶
– Eadni imaštii juohke beaivve manne munnos oappáin lea nu stuorra beroštupmi sámi kultuvrii. ¶
Egorova muittaša vel mo lei iežas áddjáin hállat sámegiela vuosttaš háve. – Mun maid muittán go mun geahččaladdagohten sámástit áddjáin. Vuosttaš háve son geahčastii nu ártegit munnje, dego livččii jurdileamen "manne don dál sámástat?". ¶
– Mun jurddašin álggos ahte son lei vajáldahttán giela, muhto áiggi mielde son álggii sámástit munnje ja fuomášii ahte "oi, ii dat dattetge dáidde leat nu váralaš, muittaša Olga Egorova. ¶
Loga eanet Olga Egorova birra dárogillii dás: Her vil de unge lære samisk ¶
Guovdageainnus ii dárbbaš Olga Egorova čiegadit sámevuođas ja davvisámegiela son gal jo nu hállá. Muhto gielddasámegiela ii leat son vuos oahppan. ¶
– Rievtti mielde mun galggašin oahppat gielddasámegiela. Mun álgen dan oahppat, muhto dat lei nu váttis go mis eai leat oahppofálaldagat dahjege kurssat Murmanskkas. – Danne mun jurddašin ahte soaitá leat ávkin jus vuos oahpan eará sámegiela ja maŋŋá oahpan gielddasámegiela. ¶
Nu son fárriige Finnmárkkui. Álggos orui Egorova Kárášjogas, muhto de mearridii ahte ferte Guovdageidnui fárret gazzat oahpu Sámi Allaskuvllas. ¶
Dál go davvisámegiela máhttá, de son ádde eanet gielddasámegielas. ¶
– Muhtomin mun oainnán sátneovttalágánvuođaid, ja dalle lea olu álkit muitit daid. Ja sojahanmálle maid, mun ádden olu eanet mo oahppat gielddasámegiela, mo mun galggan geavahit sániid ráhkadit cealkagiid, muitala Egorova. Guhte sávvá ahte gielddasámegielas lea čuvges boahtteáigi. ¶
Guldal olles jearahallama dás: ¶
Ikte eahkes álggahii Norgga Sámiid Riikkasearvi šiehtadallamiid Bargiidbellodagain. Eahpečielggas gii šaddá Sámedikki presidentan ja várrepresidentan. ¶
Norgga Sámiid Riikkasearvi lea bovden Bargiidbellodaga joavkku šiehtadallamiidda ja dál leat árvvoštallame ahte nagodit go dát guokte joavkku bargagoahtit ovttas. ¶
Lea eahpečielggas mo juogadit njunuš posišuvnnaid, muhto ii goabbáge joavku háliidan ikte eahkes muitalit makkár gáibádusat leat ovttasbargui. ¶
GULDAL: NSR:a álggaha ovttasbarggu ¶
Sámediggepresidenta Aili Keskitalo dajai ievttá preassakonfereanssas ahte NSR háliida čorget moivedili ja nu geahččalit ovttasbargagoahtit stuorámus opposišuvdnajoavkkuin. ¶
- Mii eat hálit stivret Sámedikki áššis áššái, go Sámediggi lea ¶
huksejuvvon eanetlogu vuogádaga bokte, logai Keskitalo. ¶
- NSR:a lea jearran bargiidbellodagas berošta go singuin ságastit ovttasbarggu birra, muhto son ii sáhte dadjat maidege man realistalaš dákkár ovttasbargu lea, ovdal go oaidná, lohká Keskitalo. ¶
Naba, dat golbma eará geat otne leat din ovttasbarggus, Terje Tretnes, Per A Bæhr ja Olaf Eliassen, maid sidjiide ledjet muitalan? ¶
- Mii leat muitalan ahte mii hálideat cegget eanetlogu molssaeavttu Sámediggái, ja mii leat maiddái dadjan sidjiide ahte mii leat rahpasat joatkit ovttasbarggu singuin, jus dat leš vejolaš. ¶
Go jearrat bargiidbellodaga Sámedikki parlamentaralaš jođiheaddjis Egil Ollis mo su mielas orru dát ovttasbargobovdejupmi, de duođašta son ahte sii leat rahpasat ságastallagoahtit. ¶
- Ja lea han gal nu ahte go diekkár stuorra eanetlohku stivregoahtá, de lea dat eanet stabiila, lohká Olli. ¶
- Mii eat leat oppa álgán ge háleštit vuos, ja mun gal in oppa buvttášii ge makkár ge gáibádusaid mediaid badjil, lohká Olli. ¶
Lea go lunddolaš ahte don šattat várrepresideantan? ¶
- Mun in buvtte makkár ge kommentara diesa. ¶
Lea go lunddolaš ahte don šattat presideantan? ¶
- In dasa ge fástit maidege, lohká Olli. ¶
-Mii leat dál vuos dušše bovden ságastallamiidda, mii eat leat šiehtadallagoahtán, ja mis ii leat vuos dalle sáhka posišuvnnain, lohká presideanta Keskitalo. ¶
– Dál lea viimmat čiekčangárdi gárvvis Kárášjoga mánáidskuvlla olggobealde, ja mánát leamaš doppe issorasat juohke beaivvi dan rájes go gárvanii, lohká Invald Laiti. ¶
– Ovdabargguide manne moadde beaivvi ja dasa lassin vel veahá áigi daid tingojumiide, muitala Laiti gii jođihii dán nuvttá barggu čakčat. ¶
Dasa ledje searvan 5-6 albmá čakčat, eanaš váhnemat. ¶
Dákkár čiekčangárddiide fidne doarjagiid nu ahte gildii eai šatta oppa golut ge. ¶
Mun gal rávven eará gielddaid ja skuvllaid maid ráhkadahttit dákkár gárddiid, go dat leat buorit fáláldagat mánáide, deattuha Laiti. ¶
– Buorre go čiekčangárdi dál lea gárvvis, go dalle ii mana šat spábba viivvuheamit, lohkaba lunttaguovttos geat leaigga čiekčamin, Mats Norvang ja Tormod Normo. ¶
Sampmi ¶
– Mun jáhkán 90 proseanta dain geat čállet sámegiela, eai leat oba vásihange giellapolitiija – jus it leat Ártegis Ságat-siidui čákŋan, dat gal sáhttá leat dego vieksábeassi, čállá Maret Laila Anti bloggastis. ¶
– Don leat liikká joavdelastimin sosiála mediain, manne vel it bargga juoga mii lea buorrin buohkaide? Jos oaivvildat ahte ii leat doarvái čielga giella, de lea sámástit sosiála mediain buorre giellaovdáneapmái. ¶
Son cealká iežas dolkan oaidnit sámegielhálliid (ja -čálliid) geat dárogillii čállet sosiála median. ¶
Giellaberošteaddji, Maret Laila Anti, viggá iežas blogga bokte movttiidahttit eanet sámegielgeavaheapmái nu go ovdamearkka dihtii Facebookas. ¶
Bloggas son muhtin sajiin, beanta garra sániiguin, imašta manin sámegielagat nu dárustit sosiála median. ¶
Son háliida fuomášuhttit ahte son čállá priváhtaolmmožin, iige iežas virggi dahje bargosaji namas. ¶
Anti lea čállán vihtta čilgehusa maid son ii áiddo oru dohkkeheamen, maid dávjá gullá sámegielagiin geat eai čále sámegillii. ¶
Dát leat oasit dán viđa čuoggás: ¶
– Leago dát dušše ágga dus go it gille čállit sámegiela, vai leago dát duohta balddonas? Ja jus lea balddonas, it don nu njoammelhiita gal leat ahte it arvva iežat eatnigiela čállit? ¶
– Jáhkán 90 proseanta dain geat čállet sámegiela, eai leat oba vásihange giellapolitiija (jus it leat Ártegis Ságaid siidui čákŋan, dat gal sáhttá leat dego vieksábeassi). ¶
– Ja jus vel válddahalatge giellapolitiijai, de ferte maid smiehttat manne olbmot cuigot. ¶
– Muhto lea buorre dáhtus, sis dušše eai leat sosiála attáldagat. Gávdnojit gal hui hárvenaš «giellagáhttejeaddjit» geat leat dušše vuortnuheamen. Ále divtte dáid iežat vuorjat. ¶
– Dás ferte smiehttat manne dáža gilddii sámegiela skuvllas. Na, dat lei jávkadit sámegiela, čállá Anti, ja lasiha: ¶
– Čievččas dáža bahtii ja čále liikká sámegillii, ále divtte su vuoitit! Don máhtát eanet go jáhkát. ¶
– Jus dus lea sámegiella eatnigiellan ja čálát dárogillii, de leat guovttegielat. Sáhtášit jođánit čálistit dan seamma sámegilliige. ¶
– Don leat liikká joavdelastimin sosiála mediain, manne vel it bargga juoga mii lea buorrin buohkaide? ¶
NRK jearrá Maret Laila Antis iigo bala hárdimis olbmuid dieinna čállosiin. ¶
– Ulbmil ii livčče gal hárdit, muhto movttiidahttit ja veahá njeaidit daid negatiivva guottuid ja baluid mat leat sámegiela geavaheamis sosiála mediain. Muhto giella lea dieđusge rašis ášši mii jođánit bohciidahttá dovdduid, fástida. ¶
– Lávetgo njuolga eaŋkilolbmuide maiddái dieid dadjat ja gažadit? ¶
– In dan gal láve. Dalle gal šaddá olmmoš nie mo mun čálán – giellapolitiija mas eai leat sosiála attáldagat, fástida Maret Laila Anti loahpas mojunjálmmiin. ¶
Ii leat vuosttaš geardde ahte giellaberošteaddji ávžžuha sámegillii čállit sosiála mediain . ¶
2017 ođđajagimánu rájes galgá bargoaddi gáibidit politiijaduođaštusa buot ođđa virgáibidjamiid oktavuođas go bargit virgábiddjojit fuolahussurggiide. ¶
Jagi 2017 ođđajagimánu 1.beaivvi rájes šaddet buohkat geat áigot bargat dearvvašvuođa- ja fuolahussuorggis buktit politiijaduođaštusa. ¶
Dan šaddet dahkat beroškeahttá guđe pasieanta- dahje geavahusjoavkkuiguin galget bargat. Otnáža rádjai lea gáibiduvvon politiijaduođaštus sis geat barget mánáiguin ja doaimmahehttejuvvon olbmuiguin. ¶
─ Láhkarievdadus mearkkaša earret eará maiddái ahte sii geat barget boarrásiidfuolahusas, psykiatriijasuorggis ja persovnnalaš veahkkin dás rájes galget buktit politiijaduođaštusa, dadjá politiijaid meannudanbearráigeahču ja politiijaduođaštusaid ossodaga jođiheaddji, Leif Sætrum. ¶
Politiijaduođaštusas galget leat dieđut jus dat olmmoš lea seaguhuvvon seksuálalaš illastemiide, narkotihka- ja veahkaválddálašrihkkosiidda. ¶
Politiijaduođaštus galgá maiddái oaidnit jus olmmoš lea seahkánan bákkolašvuođaide, áitagiidda, suoládemiide, rievidemiide, njihtamiidda, vuortnuhemiide ja beahtuide. ¶
Rievdadusat mearriduvvojedje Stuorradikkis 2016 geassemánus, ja fápmuibohtet jagi 2017 ođđajagimánu 1.beaivvi rájes. ¶
Bargoaddi sáhttá gáibidit politiijaduođaštusa dušše ođđa álgi bargiin, eaige sáhte gáibidit ođđa politiijaduođaštusa daid bargiin geat juo boares njuolggadusaid mielde leat buktán politiijaduođaštusa. ¶
Geologat ballet Gáivuona Nuorašváris sáhttá luovvanit bákti mii de dagaha váralaš cunami Ivgovutnii. ¶
Muhto Ivgomuoŧkilaš Magnar Fjellstad ii jáhke dan šaddat nu váralažžan go várrevielti ii leat dakko nu ciekkus, dušše 30-40 grada. ¶
– Go dieppe luovvana, de ollu bázašii juovvan dan várregilgii, ja nu ádjánivčče njirran moadde minot ovdal olle merrii, lohká Fjellstad. ¶
GULDAL: Leaikkastallet cunami birra ¶
Maŋimuš dieđut Gáivuona Nuorašvári birra, lea ahte golggotmánu rájes diibmá lea ráhku viidon beannot centimehterin. ¶
Jus dát bákti, mii le oktiibuot 11 milliovnna guđahasmehtera stuoris, luovvaneaš ja fierrala merrii, de balahit geologat dan vuolggahit 45 mehter allosaš báru. ¶
Muhto Fjellstad oaivila mielde de cuovkana bákti dađistaga ja boađášii vulos njirranhámis mii ii dagat nu stuorra báru. ¶
Norgga geologalaš instituhtta lea huksen mihtidanstášuvnna Nuorašvárrái, mii lea Olmmáivákki ja Ivgobađa gaskkas Gáivuona suohkanis. ¶
Maŋimuš beivviid leat dollon álbmotčoahkkimat sihke Ivgus, Gáivuonas ja Omasvuonas gos leat čilgen mo dán rádjái várrestealli lea lihkadan. Geologat leat gávnnahan ahte várrestealli luoddaneapmi lea sturron beannot centimehtariin diimmá golggotmánu rájes. ¶
Magnar Fjellstad lea orron 33 jagi Ivgomuotkkis, ja ovdal dán, Gáivuonvákkis gos muitala ahte ballu lei seamma doppe go dál Nuorašváris, muhto ii dat ge šaddan nu vearrái go balahedje. ¶
Go oktii goas nu oassi Nuorašváris luovvaneaš, de dagahivččii eanemus vahága Ivgomuotkái mii lea nuppebeal vuona. ¶
Magnar Fjellstad muitala ahte leat eanaš nissonolbmot geat ságastallet dán birra, muhto mieđiha ahte ieš maid jurddáša dan birra dalle go gullosto juoga dán birra mediain. ¶
- Sámi Vuoigatvuođa lávdegoddi ii čuovo álbmotrievtti go árvala sápmelaččaid unnitlohkui Romssa- ja Nordlándda filkkaid eananhálddašan stivrii. ¶
Nu lohká bargiidbellodaga Sámedikki áirras, Bjarne Store Jakobsen. ¶
Sámi politihkárat eai oru dohkheheamen manne Sámi Vuoigatvuoda lávdegoddi oaivvilda sámelaččat berrejit leat unnitlogus boahttevaš eananhálddašeames. ¶
GULDAL: Sámit eai dohkket ¶
Sii gažadit maid earret eará lea go lávdegotti eanetlohku daid álbmotrivttid váldimin vuhtii mat gusket unnitálbmogiid vuoigatvuodaide. ¶
Vuoigatvuoda lávdegotti jodiheaddji, Justisdeparttameantta senior ráđđeáddi Jon Gauslaa, oaivvlida ahte sii leat váldán vuhtii daid eavttuid. ¶
-Eanetlohku oaivildda ahte álbmotrievttit leat váldon vuhtii, ja dan sáhtát oaidnit maid go geahčat buot árvalusaid maid mii árvaleat, lohká Gauslaa ja oaivilda ahte soapmásat botnjet sin árvalusa politihkálaš áššin. ¶
Gaska-Romssa válgabire bargiidbellodaga Sámedikki áirras, Bjarne Store Jakobsen, lohká sápmelaččaide lea eananháldašanstivra dat buot deaháleamos oppa dan lávdegotti ollislaš árvalusas. ¶
Sámi Ráđi sadjásaš presideanta Olav Mathis Eira ii loga ábuhit šat digaštallat leago olbmuid sivva go dálkkádagat leat rievdan. ¶
– Eat sáhte šat golahit áiggi digaštallat leat go dálkkádagat rievdan danne go olbmot leat nuoskkidan máilmmi bearehaga, lohká Eira. ¶
Son lohká fertet baicca lávket ovddosguvlui, heivehit iežamet ođđa dillái ja álggahit doaimmaid mat sáhttet bissehit dálkkádatrievdamiid. ¶
GULDAL: Fertet heivehit dálkkádatrievdamiidda ¶
Riddoguolástanlávdegotti evttohus, mii áiggošii addit sámiide sierra bivdoeriid ii soaba goit sosialistalaš gurutbellodaga politihkain, lohká stuorradiggeáirras, Olav Gunnar Ballo. ¶
Buot finnmárkolaččain galggašedje leat seamma guolástan-rievttit Finnmárkku rittus. ¶
Sámiin eai galgga leat erenoamaš ovdamunit Finnmárkku guolástusriggodagaide , nugo Riddoguolástanlávdegoddi evttoha, lohká Ballo. ¶
GULDAL: Ballo ja Smith ¶
– Min bellodagas gal eat dohkket dan ahte sápmelaččat galggašedje ovdamearkka dihte oažžut stuorát guollebivdoeriid danne go sii leat sápmelačcčat, lohká Ballo. ¶
Riddoguolástanlávdegoddi lea guorahallan sámiid ja earáid bivdovuoigatvuođaid Finnmárkku vuonain ja geigejedje árvalusa guolástusministarii vuossárgga dán vahkus. ¶
Lávdegotti jođiheaddji , ovddeš Alimusrievttijustitiarius, professor Carsten Smith, ii loga Ballo čuoččuhusaid evttohusa birra doallat deaivása. ¶
– Ballo čuoččuhusat leat vuosttažettiin áibbas boastut, das go lávdegotti konklušuvdna lea ahte buohkain geat ásažit vuotnagáttiin ja rittus Finnmárkkus, galget leat oktasaš vuoigavuođat. Árvalusas maid daddjo hui čielgasit ahte vuoigatvuođat gusket buot álbmotčearddaide, lohká Smith. ¶
Son lea eddon go Ballo ge nugo ovddádusbellodaga stuorradikke áirras , Jan Henrik Fredriksen, viggá botnjat evttohusa dan guvlui ahte boahttevaš láhka mahká galggasii addit sámi mearraguolásteaddjiide erenoamas ovdamuniid. ¶
Go ná árrat maŋŋá sin evttohusa almmuheami gilvet diekkár boasttuvuođaid, de vállje son dan dulkot dan láhkai ahte Ballo ii ge leat ollen lohkat vel olles čielggadeami , lohká smith. ¶
Davvi-Norgga Guovddášbellodaga jođiheaddjit oaivvildit ahte ráđđehus duolbmá almmolaš válljejuvvon olbmuid fylkka dásis, go dáhttot Davvi-Norgga nuppástuhttit oktan regiovdnan dahje juohkit dan guokten guovlun. Golbma fylkajođiheaddji celket ahte sii leat ovttaoaivilis dasa ahte bisuhit fylkkaid nugo dál. ¶
Norgga Máhttodepartemeantta šálloša boasttuvuođaid sámi dološ oskku birra oahppogirjjiin, muhto ii áiggo dattetge geatnegahttit lágádusaid dárkkistit oahppogirjjiid sisdoalu. ¶
GULDAL: Departemeantta oahppogirjjiid birra ¶
Nu lohká Máhttodepartemeantta politihkkálaš ráđđeaddi, Audun Kolsrud Herning. Son luohttá lágádusaide. ¶
Finnmárkoopmodaga (FeFo) ovddasteaddjit johtet miehtá Finnmárkku, ja muitalit FeFo doaimmaid birra. Muhto olbmot eai báljo gille boahtit čoahkkimiidda. ¶
Hámmárfeasttas duvle ledje dušše viđas boahtán. ¶
Sámediggeáirras ja FeFo stivralahttu Ovlin Biera atná dán unohassan. ¶
GULDAL: Olbmo eai gille gullat FeFo ¶
Unjárgildii ii leat gal 83000 ruvnna doarvái bissehit eretfárrema gielddas, oaivvilda Unjárgieldda sátnejođiheaddji Inger Katrine Juuso. ¶
Gielda- ja guovlodepartemeanta lea áiddo lohpidan 50 milliuvnna ruvnnu 71 geafes gildii. Daid searvái gullá Unjárga go doppe maid njeadjá olmmošlohku. ¶
Guovdageaidnu oažžu 54.000 ruvnnu, ja Gángavihka 98.000 ruvnnu. ¶
GULDAL:Unnán bissehit eretfárrema ¶
Davvenjárgga gielda oažžu gis badjel 1,7 milliuvnna ruvnnu, mii lea dat stuorámus juolludeapmi daid gielddaid gaskkas mat gullet dan golmma davimus filkii. ¶
Ruhta galggašii sihkkarastit ahte gieldda bálvalusaid eai dárbbaš heaihttihit, vaikko vel olbmot fárrejitge eret. ¶
Gielddat oainnat manahit ruđa jos olbmot fárrejit, danne go gielddat ožžot stáhtadoarjaga dan mielde man ollu olbmot leat. ¶
– Dát erenoamáš doarjja galgá buhtadit dan maid gielddat masset eretfárrema geažil. Mađe eanet olbmot fárrejit, dađe eanet doarjja lea fidnemis, lohket Gielda- ja guovlodepartemeanttas. ¶
Almmis sáhttá oaidnit goas olmmoš ii galgga vuolgit dálkki njunnošii. ¶
Jos mieđil balve, de dat mearkkaša geaseáigge ahte arvigoahtá. ¶
Jos mieđabealde ruoksá albmi, de oažžu vuordit dálkerievdadusa, omd. dálkki, buollaša. ¶
Anders Johnsen muitala mo almmis sáhttá oaidnit dálkki: Anders Johnsen - dálkemearka ¶
Sámediggepresideanta ii vel dieđe sáhtášedje go sámit veahkehit mapuche indianaid Chiles bissehit huksemiid sin eatnamiin Lulli-Amerihkás. ¶
– Lea lunddolaš ahte sámit veahkehit eará eamiálbmogiid, muhto mun in vel dieđe váldit go vuostá mapuche-álbmoga bovdejumi boahtit Chilii Lulli-Amerihkkái, lohká Sámedikki presideanta Egil Olli. ¶
Mapuche-indiánat bivdet sámiin veahki bissehit huksemiid iežaset árbevirolaš eatnamiid alde, muhto Olli ii dieđe vuos movt sámit sáhtášedje veahkehit mapuchiid. ¶
GULDAL: Olli vástida mapuchiid birra ¶
Sámediggepresideanta Egil Olli ii loga riekta ahte Sámediggi ruhtadivčče Álttá spábbačiekčan šilju. ¶
- Sámediggi berre baicce vuoruhit sámi valástallanarenaid doarjut, lohká Olli. ¶
NSR:a Sámediggeáirras John Harald Skum ja maiddái bargiidbellodaga Sámediggeáirras Per Edvind Varsi, sávvaba Sámedikki ruhtadit dien prošeavtta. ¶
GULDAL: Sámediggi ii doarjjo ¶
Alta IF dárbbaša ođđa spábbačiekčanšiljju birrasii 40 million ruvdnii, jos ain galggašit beassat čiekčat Norgga alimus divišuvnnain. ¶
Maiddái Sámi spábbačiekčanpresideantta Leif Isak Nilut lohká lunddolažžan ahte Sámediggi ruhtada veahkkin Alta IF:a stadiona. ¶
– Livčče hui buorre ahte Sámedikkis livčče nu ollu ruhta ahte sáhtášii leat mielde ruhtadeamen diekkár stuorra prošeavttaid, muhto dán rádjái ii leat Sámedikkis leamaš vejolaš vuoruhit diekkár stuorra prošeavttaid. ¶
Mis leat maid hástalusat mat gusket sámi valástallan-arenaide mat leat maid leamaš jurdagis SVL:a bealis juo guhká, lohká presideanta Olli ¶
- Ártegis bargovuohki NSR:s go minguin ii váldde oktavuođa, lohká otná sadjásaš presideanta Johan Mikkel Sara. ¶
Sámedikki sadjásašpresideanta Sara lea hirpmástuvvan go NSR:a ii oba dieđit ge iežas ovttasbargo jovkui ahte áigu ođđa doaibmi presideantta. ¶
- NSR:s dat han leat njeallja ovttasbargo guoimmi Sámedikkis, ja sadjásaš presideanta maid lea juo válljejuvvon. ¶
Ártegis bargovuohki NSR:s, lohká Sara. Dál ii loga šat váldit NSR:a duođas. ¶
- Go NSR:a ii váldde iežas ovttasbargo guimmiiguin oktavuođa sadjásaš presideanta áššis, de lea dalle rihkkumin dan šiehtadusa maid dagai joavkkuiguin dalá maŋŋá válggaid, lohká Sara. ¶
Dasa lassin lea rihkkumin Sámedikki vuođđonjuolggadusaid, oaivvilda Sara. ¶
Lea go NSR:a dán dahkamin dan geažil go dat leat don gii leat sadjásaš presideanta? ¶
- Na, dan mii gal diehtit buohkat ahte lei oalle bahča NSR.i dalle addit várrepresideanta ámmáha earáide go NSR:i. Dasa leamaš cuiggudeamit NSR:a siskkabealde čađat, ja dát lea dego ovttalágain joatkka dan barggus, lohká Sara. ¶
Sara lohká ovttasbargojoavkkut dál fertejit čoahkkanit ságastallat dán áššis, maid gohčoda oalle duođalažžan. ¶
Earret Johan Mikkel Sara (Sámit lulli Norggas), de gullet maiddái dát NSR.a ovttasbargojovkui: Terje Tretnes (Sámeálbmot bellodat), Per A Bæhr (Johttisápmelaččaid lista), Olaf Eliassen (Guovddášbellodat). ¶
Oarje-Finnmárkku guovlluráđi jođiheaddji, Geir Ove Bakken ii attášii sámediggái biehttalanrievtti minerálaáššin. ¶
Norgga Sámiid Riikkasearvi lohká ahte Sámedikkis ferte leat čielga biehttalanriekti jus roggan vaháguhtte sámi kultuvrra ja ealáhusaid. ¶
GULDAL: Ii dohkket biehttalanrievtti ¶
Otne álga guoddalanášši Hålogalandda lágamánnerievttis mas boazodoalli lea váidán boazodoallohálddahusa go ii leat ožžon buvttadandoarjaga guovtti jahkái. ¶
Son ii ožžon buvtttadandoarjaga go sus ledje menddo ollu bohccot, čájehuvvui boazolohkamis. – Hálidit gažadit ahte leago riekta dat ahte boazodoalli ii oaččo vejolašvuođa njuovvat bohccuid vuoi olaha buvttadandoarjaga, lohká boazodoalli ádvokahtta Geir Haugen. ¶
Buvttadandoarjja maid boazodoalli lea massán go ledje eambbo go 600 bohcco, ii leat smavva ruhta. Son lea massán 260.000 kruvnnu dan guovtti jagis go ii ožžon buvttadandoarjaga. ¶
Njukčamánu 15. beaivve lea áigemearri goassažii galgá leat njuovvan, muhto boazodoalli ii ožžon 2005 boazolohkamis bohtosa ovdal njukčamánu loahpas. –Son oaivvilda ahte sus ii lean vejolašvuohta njuovvat dan mađe ahte livčče fitnet buvttadandoarjaga, lohká ádvoktahta Geir Haugen. ¶
Geir Haugen lohká gal leat nu ahte ollu boazodoalliin leat justta vuollil 600 bohccu vuoi olahit buvttadandoarjaga, ja nu čuvvot ealáhusas boazologu, muhto justta dien dálvve mas dás lea sáhka, lei erenoamáš jahki manne dán boazodoallis ledje beare ollu bohccut. ¶
– Dat lei dakkár jahki goas ribahedje mastadit ealuid, danne lei ollu bargu ja váttis njuovvat nu ahte boazolohku lei vuollil 600, deattuha ádvokahtta Geir Haugen, ja dan son áigu rievttis otne čilget. ¶
Eanandoallodepartemeantta ádvokahtta Adele Matheson lohká ahte stáhta doalaha ahte boazodoallis ledje eambbo go 600 bohcco, ja muđui eai dáhto eanandoallodepartementtas kommenteret ášši. ¶
Diggeášši álgá maŋŋebargga Kárášjogas ja bisttá guokte beaivve. ¶
Buot rasistalaš guottuid mat ležžet gávdnamis Davvi-Norggas, galggašedje mediat almmustahttit, oaivvilda Nordlys áviissa redatevra. ¶
Buot rasistalaš guottuid mat ležžet gávdnamis Davvi-Norggas, galggašedje mediat almmustahttit. Dan oaivvilda Nordlys-aviissa redaktevra, Hans Christian Amundsen. ¶
Journalista Arne Store oaivvilda ahte journalistihkka davvin addá vuođu rasistalaš guottuide. ¶
Amundsena mielas leat ges journalisttat beare siivut. ¶
GULDAL: Ii ábut čiegadit rasismma ¶
Ii goikkis iige njuoskkas lea dakkár mii ii sáhte goappáge vástidit. Guoktilaš tiŋga (olmmoš) sáhttá állanit goappáge guvlui. ¶
Publisert ¶
Sampmi ¶
Dál leat oapmedállui šaddan eallit, maidda ii áiggo borahit dálkasiid. ¶
Mii diehtit ahte go elliid bibmet antibiohtain, de dat váikkuha midjiide. Dat de dahká ahte dálkasis ii leat šat ávki go de buohccát. ¶
Iselin Helen Hætta Lunde ii hálit dánlágan borramušaid borrat ja ovdalaš juovllaid osttiige vuoncámoniid ja mašiinna mii moniid lállá. ¶
Gievkkanis čuožžu Iselin Helen Hætta Lunde ja molle moniid, maid áigu addit vuoncáčivggaide. ¶
– Dál de šaddá riedja. ¶
Iigo leat veaháš ironiija addit moniid vuoncáčivggaide? ¶
– Ii leat. Go čivggat leat moniid siste, de han sii borret dat mii doppe lea. ¶
Issoras riedjá šaddá go Iselin rahpá gealliruvssa ja lávke sisa. Čivggat civket go dihtet ahte biebmu lea boahtime. ¶
– Gaskavahku šadde golmmavahkkosaččat. ¶
Dattetge leat oalle stuorrát, vaikko eai leat go golmmavahkkosaččat. ¶
– Dat orrot stuorrume beaivvis beaivái. Ja eanet ahte eanet dolggit šaddet. ¶
Iselin lea dihtomielalaččat válljen vuoncánáli mii jođánit stuorru ja šaddet stuorrát. ¶
– Dakkár vuoncáin šaddá hui olu biergu ja leat hui viššalat monnet, birra jagi. ¶
Iselin mielas orru hui lunddolaš ahte oapmedálus leat vuoncát. Son lei ovdagihtii lohkan olu vuoncáid birra ja geahčadan guhtemuš nálli sidjiide heive buoremusat. ¶
Son háliidii dakkár vuoncáid main lea olu biergu, leat viššalat monnet ja main lea erenoamáš monneivdni. ¶
– Mun in gávnna dáppe Finnmárkkus dakkár náli maid háliidin. ¶
Nu son de fuobmái ahte lea buoremus oastit monnelállenmašiinna ja diŋgot moniid lulde. ¶
Leat digaštallamat leamaš dan birra go elliide borahit antibiohta. Iselin lea maid čuvvon digaštallamiid. ¶
– Mun in liiko go elliide borahit dálkasiid jus ii leat dárbu, go dás sáhttet leat hui olu lassiváikkuhusat. ¶
Vaikko Iselin lea hui váibmil vuoncábirgui, de ii loga iežas oastit vuoncábierggu rámbuvrras. ¶
– Mun jerren isidis, Kennethis, eango moai sáhte vuoncáid oastit. Dasa lassin leat hui álkes eallit, dat eai gáibit nu olu divššu. ¶
– Vuoncádoallu addá midjiide sihke bierggu ja moniid. ¶
Antibiohtahisbiebmu lea du mielas dehálaš? ¶
– Juo, danin borahan ge vuoncáčivggaide ekologalaš borramuša. ¶
10 vuoncáčivgga eai gal ádjánan guokte moni njielastit. Ean lean Iselinain ollen olus ságastallat ovdalgo lihti ledje gurren. ¶
– Dát leat hui fiinna eallit. ¶
Vuoncáčivggat leat gallánan ja nu maid jaskkodit. ¶
Atnet go du eadnin? ¶
– Juo, go monnelállenmašiinnain šaddada vuoncáčivggaid, de ferte daidda oahpahit gos gávdnet biepmu ja čázi. ¶
Oktii mánus bohtet Iselinii monit boastta mielde. ¶
– Dá lea dušše álgu. ¶
18-20 moni leat ovtta páhkas. Muhto dál guovvamánus bohtet guokte páhka. ¶
– Nu ahte mun lean vel nuppi monnelállenmašiinna šaddan oastit. ¶
Son lea diŋgon iešguđetlágan vuoncánálliid. ¶
– Dat šaddet sullii 6-7 iešguđetlágan náli. Ja de guddet moniid iešguđet ivnnis, čuvgesruškes-, rosalágan-, sevdnjesruškes-, alit- ja ruoná monit. ¶
De goit gártet oba olu lottit? ¶
– Juo, muhto áigo njuovvagoahtit go leat birrasiid 20 vahku boarrásat. De leat buriin joliin. ¶
Iselin váldá iežas gihtii ovtta vuoncáčivgga. ¶
– Dá lea australorp-vuonccis. Dat šaddet áibbas čáhppadat ja sullii 3-4 gilo losu. ¶
Easka go čivggat leat 4-6 vahkkosaččat, de oaidná leago njiŋŋelas dahje varris. ¶
Ammahal juo eai leat dušše vuoncávarrásat? ¶
– Hehe, ammahal juo ii! Dál sáhttá juo oidnot makkár sohkabealli lea. ¶
Jus Iselin lea riekta oaidnán, de leat njeallje vuoncávarrása ja guhtta vuoncá. ¶
Earretgo 6-7 iešguđetlágan vuoncánáli, de leat fargga maid earálágan lottit Čorus. ¶
– Cuoŋománus bohtet boastta mielde páhka mas 18 čáhcelottemoni. ¶
Peking-čáhcelotti lea maid dávjá sáhttit oastit boradanbáikkiin, go das lea hui buorre biergu ja lea stuora loddi. ¶
– Dat šaddet maiddai hui lojit, nu ahte sáhtán luoitit luovos geasset. ¶
Peking-čáhcelotti sáhtát lodjudit nu ahte boahtá go čuorvvut dan. ¶
Manin ipmašiid dakkáriid áiggut? ¶
– Jurddašin ahte dat goit livččii somá. Go juo leat vuoncát, manin ii čáhcelottiidge biebmat? ¶
– Dain lea buorre biergu ja fiinna ja stuora monit. Monni deaddá meastá 100 grámma ja das lea erenoamáš máhkku. ¶
De dis goit šaddá doarvái vuoncábiergu ja monit! ¶
– Juo, muhto jus visot manná nugo letne jurddašan, de sáhtte vuovdigoahtit moniid. Ja soite bierggu maid. ¶
Háliidatgo oahpásnuvvat eanet Iselinii ja su doaimmaide Čorru oapmedálus? Loga artihkkala Ikke noe tull her i gården . ¶
Sámi komponisttaid searvvi jođiheaddjji Arve Nordland eahpida ahte Melodi Grand Prix lea ávkin jođiheames sámi musihka máilbmái. ¶
Sámi musihkkabirrasis eai leat ovttaoaivilis das man olu mearkkaša dat go sámi lávlla vuittii Melodi Grand Prix oassegilvvu. ¶
Ann Mari Andersen vuittii bearjadaga Melodi Grand Prix oassegilvvu ja beassá finálii iežas lávlagiin "Ándagassii" . ¶
GULDAL: MGP SAMI MUSIHKA DAFUS ¶
Politiijat čállet twitterii ahte lea boahtán diehtu ahte suovva lea borggistan muhtin industriijavisttis. Buot etáhtat leat sajis, muhto buollinčáskadeaddjit eai loga oaidnán suova eaige maidege mii livččii buollimin. ¶
Maŋŋil go sámediggepresideanta Vibeke Larsen vuoittáhalai Bargiidbellodaga nominašuvdnačoahkkimis, de son dieđihii eret bellodagas, ja lea dál bargagoahtán ođđa bellodaga cegget. Dán jurdaga gal eai buohkat doarjjo. ¶
Bargiidbellodaga Sámepolitihkalaš ráđi jođiheaddji, Inga-Lill Sundset, ii ane vuogasin go Vibeke Larsen bidjá návccaid čoaggit namaid ođđa bellodaga ásaheapmái Tråante 100 jagi ávvudandoaluid oktavuođas. ¶
Son lohká ballat Larsena nammačoaggima suoládit beroštumi ávvudeamis, ja sávvá ahte Vibeke Larsen baicce geavaha áiggi ja návccaid doaibmat sámediggepresideantan sámi álbmotbeaivvi 100 jagi ávvodoaluin Tråantes. ¶
Gáivuona ovddeš sátnejođiheaddji, Bjørn Inge Mo, dadjá ahte juohkehažžii lea friddja ásahit bellodaga, muhto áigi orru veaháš imaš. ¶
‒ Vibeke Larsen lea dássážii leamašan miellahttun Bargiidbellodagas ja sámediggejoavkkus, muhto dál go nominašuvdnačoahkkimis ii ožžon luohttámuša presideantaevttohassan, de vállje bellodahkii jorgalit sealggi, dadjá Bjørn Inge Mo. ¶
Mo muittuha ahte Bargiidbellodaga sámepolitihkalaš áirasiid gaskkas lea guhká leamašan sáhka ahte galge go ásahit sierra ja sorjjasmeahttun sámi sosiálademokráhtalaš bellodaga. Máŋggas leat čujuhan dasa ahte váldobellodat beare haga stivre. ¶
‒ Mun lean leamašan mielde bargiidbellodaga sámepolitihkalaš ossodagas 1989 rájes go mun luhpen NSR miellahttun. ¶
Mun in gal goassege leat vásihan bellodatspižá dahje ahte váldobellodat lea gieldan mu ovddidit iežan oaiviliid sámepolitihkalaš áššiid birra, dadjá Bjørn Inge Mo. ¶
Dat ahte mis leat čanastumit váldobellodahkii, dat lea midjiide leamašan givrodahkan, danin go mii leat dovdan ahte mii gullat seamma bellodahkii go dat mii lea stuorradikkis, dadjá Bjørn Inge Mo. ¶
Maid dajat dasa go Vibeke Larsen Tråante2017 doaluid oktavuođas lea čoaggigoahtán namaid ođđa bellodaga ásaheapmái. ¶
‒ Dát čájeha ahte son doaivvuhisvuođa ja panihka dihte dál orru bidjan návccaid nammačoaggimii. ¶
Mu mielas gal galggašii dáid dehálaš ávvodoaluid baicca ávvudit ja muittašit dan mii dáhpáhuvai 100 jagi áigi dan sadjái go bidjat návccaidis bellodatásaheapmái ja bellodatpolitihkalaš bargguide, dadjá Bjørn Inge Mo. ¶
NRK Ii leat lihkostuvvan oažžut Vibeke Larsen ságaide vai livččii beassan vástidit cuiggodemiid maid Inga-Lill Sundset, Bjørn Inge Mo ja Anders Urheim leat ovddidan. ¶
Anders Urheim, guhte lei Sámediggepolitihkar 2001-2009 rádjai, lohká leat boastut geavahit Tråante2017 doaluid ovtta riikka dahje guovllu politihka čalmmustahttit. Doaluid galgat baicca geavahit čalmmustahttit sámi álbmoga oktiigullevašvuođa, dadjá Urheim. ¶
Urheim geassádii Bargiidbellodagas 2007, ja ovddastii Sámi Sosiálademokráhtalaš Bellodaga guokte maŋimus jagi Sámedikkis. Son dadjá buorren go dán jurdaga fas dál čuovvolit. ¶
– Dattetge lea jienasteaddjái váttis ipmirdit ja earuhit mat leat ideologalaš erohusat ja mat leat persovdnariiddut dán áššis, dadjá Anders Urheim. ¶
Leatgo don dasto gearggus fas searvat sámepolitihkkii ja sámedikkebargui jus dakkár jearaldat ovddiduvvo, mun jearralin sus. ¶
De gal Urheim bohkosa ja dadjala ahte ii leat gal vel oktage jearran. ¶
Jus su vástádusa galgá dulkot, de son gal ii oalát biehttal jus juo jearaldat ovddiduvvo. ¶
Guovdageainnu stuimmiid filmma váldoneavttár ii lean vel gearggus geahččat filmma go filbmafestivála Guovdageainnus rahppui ikte. Filbmadahkki ipmirda su bures. ¶
Sámi Filbmafestivála Guovdageainnus čalmmustattá dán jagi Guovdageainnu stuimmiid. ¶
Go filbmafestivála rahppui ikte Guovdageainnus ii lean "Guovdageainnu stuimmiid" filmma váldoneavttár Ánne Risten Juuso vel gearggus geahččat filmma ¶
GULDAL: Ánne Risten ii vel geahččan filmma ¶
Ellen Kristina Saba jearrá – ii go son leat áigi rievdadit Finnmárkku nama? ¶
– Mu mielas ii leat nu somá muitalit ahte mun lean Finnmárkkus eret. Mun lean sápmelaš, ja mun dohkkehan dan ahte dárogillii lea Finnmark, ja mun de dan ieš jorgalan boastut sámegillii - Finnmárku. ¶
Dan dadjá sámediggeáirras Ellen Kristina Saba (O), ja jearrá ahte ii go son gávdno sámegiel namma Finnmárkui. ¶
Son bijai seamma gažaldaga gaskavahku Sámedikki dievasčoahkkimii. ¶
– Finnmárku lea mu mielas hui unohas fylkkanamma dáppe davvin, danin go dasa badjánit olu váivves dovddut. Namalassii go das lea «finn» namahus, ja maiddái danin go márku han ii leat mihkkege sáme namaid, dat han lea eana. ¶
«Finnjævel» ja «lappjævel» leamaš namahusat mat leat geavahuvvon sápmelaččaid cielahit, ja danin orruge sámediggeáirasa mielas áigi molsut Finnmárkku nama sámegillii. ¶
Sus leat alddán evttohusat. ¶
– Ovdamearkka dihtii Davvi, dahje Davveguovlu, dahje Davvi Sápmi. ¶
Maiddái Johan Vasara (Bb) mielas lea Finnmárku boasttu namma. ¶
– Finnmárku lea namma maid mii leat skuvllas oahppan, dat lea Finnmárku dát guovlu gos mii orrut, ja das ii leat rievtti mielde makkárge sisdoallu. ¶
Sámediggeáirras árvala čuovvolit dan maid Suomas leat dahkan. ¶
– Mii diehttit Suoma bealde lea dahkkon mearrádus oalle áigá, ahte dan Lappi nama jorgalan sámegillii Sápmi, ja mii diehttit iežamet vuorrasiin ahte dat hupmet sámi guovlluid birra go dáid guovlluid birra hupmet. ¶
Dattetge lea sus čielga oaivil makkár namma galggašii. ¶
– Mu mielas livčče lunddolaš ahte dat lea Sápmi dát guovlu gos mii orrut, ja dárogillii fas Finnmark. ¶
Báikenamain lei ge sáhka Sámedikkis gaskavahku, ja okta dain gii oaivvilda ahte dál ferte čohkket daid ovdalgo lea menddo maŋŋit, lea Norgga Sámiid Riikasearvvi jođiheaddji Beaska Niillas. ¶
Son ii láve dadjat ahte lea Finnmárkkus eret. ¶
– Mun lean ovdal smiehttan dien birra, ja mus gal lea iežan bealis veahá čielga politihkka, ahte go olbmot jerret gos don leat eret? Na mun logan davvi Sámis. Gos davvi Sámis? Na Deanus, dahje Norgga beal rájá, jus nu dárkilit dáhttot. Mun in gal ba geavat ge dien Finnmárkku. ¶
Rievdadit Finnmárkku nama sámegillii lea juoidá masa son maid mieđašii, muhto justa masa son ii leat vuos mearridan. ¶
– Dan gal ferte vehá suoskat, Norggabeale Davvi Sápmi livčče buorre árvalus, muhto dat han lea maiddái Tromssa fylka, nu ahte ii dan ge sáhtte. ¶
Saba ja Vasara oaidniba guovllu ođasmahttima maid ráđđehus lea álggahan buorre liiban gávdnat ođđa nama davvi sámi guvlui. ¶
– De han soaitá Finnmárku, Romsa ja Nordlánda šaddat okta guovlu, dadjá Ellen Kristina Saba. ¶
Son lea gearggus stivregoahttit Deanu čázádaga guolástanhálddahusa ja plánejit dál mo dan dahket, lohká almmái, gii mannan vahkkoloahpa válljejuvvui ođđa jođiheaddjin. ¶
Sii eai leat vel bahkken Deanu čázádaga guolástanhálddahusa kantuvrraide, muhto leat dál vuorddašeamen ja plánemin mo galget stivregoahttit. Nu lohká almmái gii dadjá iežas lobálaččat válljejuvvon hálddahusa ođđa jođiheaddjin, Reidar Varsi. ¶
Varsi ii liiko veahášge dasa, go sihke Birasgáhttendepartemeanta ja sámediggi seaguhit iežaset dan báikkálaš hálddašeapmái. ¶
- Sii leat válljen ođđa olbmuid stivrii, ja dan duohken sii čužžot. Son lea ádden, ahte Helge Samuelsen ii áiggo guođđit sajis ja dasa dajan beare, ahte sii bohtet čuovvolit dán ášši viidásabbot ja oaidnit mii boađus lea, lohká Varsi. ¶
Sámediggi cealká beannot jagi áigge válljejuvvon Deanu čázádaga guolástanhálddahusa stivrra dan rivttes ja lobálaš stivran, seamma dahká Birasgáhttendepartemeanta ja nu oaivvilda maid dálá stivrrajođiheaddji, Helge Samuelsen. ¶
Mannan vahkkoloahpa čoahkkanedje Deanu luossabreavaeaiggádat ja čievččastedje ovddit stivrra ja válljejedje ođđa olbmuid stivrii. Dan jođihišgođii Reidar Varsi. Dán stivrra ii dohkket Helge Samuelsen, ja nu leat fáhkka guokte stivrra. ¶
Ikte eat lihkostuvvan Samuelsena fitnet ságaide dán áššái, muhto jearrát Varsis mo dál? ¶
- Dat maid earát oaivvildit dán áššis, ii oro.. ná, ožžot dadjat maid áigot, sii oaivvildit, ahte dat maid leat dahkan, doallá čázi. ¶
GULDAL ÁŠŠI: ¶
Ráđđehus lohpidii buot Norgga mánáide saji mánáidgárdiidde ovdal 2008. Dát guoská sidjiide geat leat ohcan ovdal njukčamánu 1.beaivve. ¶
Finnmárkus leat ollašuhtán dán. Muhto sii geat leat maŋŋit ohcan leat dál vuordimin saji. ¶
Vurdet mánáigárdesajiid ¶
Mhttodepartementta rápportasmii mánáidgárdde-statistihkain, čájehit ahte Finnmárkus ledje čakčamánus 50 máná geat vurde mánáidgárdesajiid. Dáid loguin leat dušše sii mielde geain ii oba gávdnoge fálaldat. Sii geat leat omd fárremin ja leat ohcan eará sajis eai leat rehkenaston mielde. ¶
Gielddain dat lea ovddasvástádus láhčit mánáidgárdesajiid, oahpahusdirektevra Finnmárkus Kirsti Saxi lohká dehálažžan ahte gielddat čuovvolit áššiid. ¶
19 gielddas Finnmárkus vurdet mánát 10 gielddas mánáidgárdái beassat. Vuordináigi sáhtá ain šaddat guhkki. Saxi lohká muhtimii fertet vuorddašit gitta čakčii go boarraseammos mánát álget skuvlii. ¶
Saxi ii ávžžut gielddaid huksegoahtit mánáidgárddiid ovdal boahtte čávča. Boahtte ohcanáigemeari maŋŋel eai soaite dárbbašit eambbo sajiid. ¶
Jus lihká boahtteáiggis váilot mánáidgárdesajit, de sáhtá dát dilli oalát rievdat. Dál lea ođđa mánáidgárde-láhka gulaskuddamis. Das lea árvaluvvon ahte váhnemiin Norggas lea riekta oažžut mánáideaset mánáidgárdesaji. - Dalle leat gielddat geatnegahtton láhččit buot mánáide sajiid, lohká Kirsti Saxi. ¶
- Jos suodjalus heaittiha Porsáŋggu garnisuvnna, de sii eai beasa geavahit báhčinšilju, lohká nisu guhte pláne akšuvnna vuosttildit suodjalusa plánaid heaittihit Porsáŋggu garnisuvnna. ¶
Porsáŋgulaččat plánejit čájehit vuostemielaset suodjalusa plánaide heaittihit Porsáŋggu garnisuvnna. ¶
Ovddeš sátnejođiheaddji ja áŋgirušši Aina Hansen ávžžuha porsáŋgulaččaid searvat čájehit ahte sii eai dohkket ahte suodjalus guođđá dušše báhčinšilju ruskkaid vel sidjiide. ¶
GULDAL: Plánejit ákšuvnna ¶
Davvi-Trøndelága fylkadiggi ii áiggo nammadit ođđa jođiheaddji guovllustivrii, vaikko Davvi-Trøndelága boazosearvi dan gáibida. ¶
Sin bargu leat árvvostallat buot guovllustivrra áirasiid oktan, ii ge dušše jođiheaddji gelbbolašvuođa, lohká Davvi-Trøndelága fylkasátnejođiheaddji Gunnar Viken. . Dan dihte eai jeagat Davvi-Trøndelága boazosearvvi nammadit ođđa jođiheaddji guovllustivrii. Boazosearvi oainnat moaitá ahte dálá jođiheaddjis ii leat máhttu boazodoalus. Muhto Davvi-Trøndelága fylkasátnejođiheaddji, Gunnar Viken, gal jáhkká su bures nagosit dustet boazodoallostivrra hástálusaid. ¶
Sii eai váldde vuhti dihte Davvi-Trøndelága boazosearvvi váidaleami, mas bivdet nammadit ođđa jođiheaddji guovllustivrii. Boazosearvi oainnat moaitá ahte dálá jođiheaddjis ii leat máhttu boazodoalus. Muhto Davvi-Trøndelága fylkasátnejođiheaddji, Gunnar Viken, gal jáhkká su bures nagosit dustet boazodoallostivrra hástálusaid. ¶
Fylkadiggi ja Sámediggi dat bidjaba oktii guovllustivrraid. Sámediggi namma guokte áirasa ja fylkadiggi fas golbmasa, geaid gaskkas lea stivrra jođiheaddji ja nubbejođiheaddji. Davvi-Trøndelága boazosearvi ii dohkket Gurutbellodat-fylkadiggeáirasa Hans Martin Storø jođiheaddjin, go sus ii leat boazodoallomáhttu. ¶
Bozodoallit maid moitet go dat nubbi áirras, Inge Staldvik, iige leat boazodollui gullevaš, eaige dohkket eambbo go nubbejodiheaddje Inger Marit Eira-Åhren. Boazosearvi lei ieš árvalan Kjell Jøran Jåma, Ingegerd B. Jåma ja Nils P. Joma. Dál áitet boazodoallit geassádit guovllustivrras, jos Davvi-Trøndelága fylkadiggi ii rievdat iežas nammademiid. Muhto dan ii daga fylkadiggi, nu guhká go eai leat dahkan maidege formálalaččat boastut, lohká fylkasátnejođiheaddji Gunnar Viken. ¶
Fylksátnejođiheaddji Gunnar Viken lohká iežaset fertet árvvoštallat gean nammadit, go lea buot áirasiid gelbbolašvuohta oktiibuot mii mearkkaša, ii ge makkár gelbbolašvuohta jođiheaddjis lea. Dasa ii mieđa gal Norgga Boazosápmelaččaid Riikasearvvi jođiheaddji, Nils Henrik Sara. Son lohká čielgasit ahte berre leat boazodoalomáhttu diekkár doaimmas. ¶
Sámediggi vuostilda garrasit Finnmárkku fylkamánni evttohasa maŋidit mearráluossabivddu álgima ¶
Maŋŋemuš jagiid lea luossabivdu eanuin ja jogain Finnmárkkus hedjonan ja danin evttoha fylkamánni maŋidit mearraluossabivddu alggu, badjelaš mánuin. Dán ii dohket Sámediggi go dát bilida sámi árbevirolaš mearraluossabivddu, lohká várrepresideanta Marianne Balto. ¶
-Várjalit mearraluossabivddu ¶
Finnmárkku fylkamánni lea sádden árvalusa Luondduhálddášan Direktoráhtii, ahte maŋidit mearraluossabivddu geassemánu 20. beaivvi radjái. Ovdalaš lea dát bivdu álgán badjelaš mánu ovdal, namalassii miessemánu 15. beaivvi. ¶
Fylkamánni birásgáhttenossodaga fágájođiheaddji, Harald Muladal lohká ahte evttohit dán go luossabivdu eanuin ja jogain lea nu hedjonan, ja erenoamaš čuohcá dát Detnui gos ii bálljo šat gávdno njinjelas luosat. ¶
Sámedikki várrepresideanta, Marianne Balto lohká dehálaš doalahit dálá sámi mearráluossabivdiid, go sii leat dán radjái juo šaddan gillát gáržžidemiid ealáhusas. ¶
Finmmárkku fylkamánni lohká iežaset váldán vuhtii buot beliid, ja jus diktit joatkašuvvot mearráluossabivddu nu mo dál lea, de ii leat dihto leago obanassii ge vejolaš bivdit luosaid boahtte áiggi, lohká birásgáhttenossodaga fágájođiheaddji, Harald Muladal. ¶
Sii áŋke vuostildit mearrádusa ja buktet cealkámuša go birásgáhttendepartementtii olle ášši, lohká Sámedikki várrepresideantta, Marianne Balto. ¶
Sámi spábbačiekčanjoavkkuid hárjeheaddji ii sáhte jođihit joavkkuid dán gease Viva World Cupas. ¶
Ikte lea sámi dievdo- ja nissonjoavkku hárjeheaddji, Isak Ole Hætta dieđihan Sámi Spábbačiekčanlihttui ahte ii sáhte jođihit sámi joavkkuid dán gease Viva World Cupas. ¶
GULDAL: Ii sáhte jođihit Sámi ¶
Mii eat lihkostuvvan ikte fitnet Sámi Spábbačiekčalihtu presideantta ságaide dán áššis. ¶
Stáhtaministtar ii dieđe manne eai leat sámi ovddasteaddjit dálkkádatkonferánssas Balis. ¶
Stáhtaministtar Jens Stoltenberg ii dieđe vissasit manne ii oktage sámi ovddasteaddji leat mielde Norga delegašuvnnas dálkkádatkonferánsas Balis. ¶
Son duvdá dan gažaldaga sámeministarii Bjarne Håkon Hanssenii. ¶
GULDAL: Jens Stoltenberg Balis ¶
In vuolggášii(vuolggáše) viegahalage jos vel dáhtošitge mu dohko vuolgit. Nu sáhttá dadjat go olmmoš ii leat áigumin vuolgit vaikko mii livččii. ¶
Sámedikki politihkkálaš drama ¶
Tråante 2017 ¶
Bargiidbellodaga sámepolitihkalaš ráđi jođiheaddji Inga-Lill Sundset ii ane vuogasin dan go Vibeke Larsen čoaggá namaid ođđa bellodaga ásaheapmái Tråante 100 jagi ávvudeamis. Son ballá Larsena nammačoaggima suoládit beroštumi ávvudeamis, ja sávvá ahte Vibeke Larsen baicce geavaha áiggi ja návccaid doaibmat sámediggepresideantan sámi álbmotbeaivvi 100 jagi doaluin Tråantes. ¶
Erik Solheim manná baicca Duiskii konferánsii biomáŋggabealát konvenšuvnna birra. ¶
Boahtte gaskavahku lágida Norgga Sámediggi dálkkádatseminára. ¶
Dohko ledje bovden maiddái birasgáhttenministara Erik Solheima. Muhto ministtar ii vuorut boahtit, iige oktage su politihkalaš mielbargiin ge boađe. Norgga Sámiid Riikkasearvvi parlamentáralaš jođiheaddji Aili Keskitalo moaitá danne birasgáhttendepartemeantta: ¶
Ii datte vurdojuvvo erenoamáš garra dálki Finnmárkui, nu ahte goziheapmi ii dárbbaš lasihuvvot. Nu dieđiha Meterologalaš instituhtta. Muhto lohket ahte duorastat iđida lea garra biegga rittus ja sáhttá šaddat olles stoarbma. ¶
Sámegielas leat olu buorit dajaldagat, ja "Illá mus váibmu dan guoddá" lea okta dakkár. Nie sáhtán dadjat go illá oron duoddumin dan, dahje go juoga orru vuovssiheamen mu. ¶
Nie maid sáhttá dadjalit, go olbmos livkigohtet jurdagat menddo sakka. ¶
Leat go dán gullan: ... ja dus bottat farga divvet? Muhtun sáhttá nie dadjat dutnje dalle go dus nohkagoahtá bargoáigodat. ¶
Don it dárbbaš álo geavahit mátki-sáni go das lea sáhka: Goas dus šaddá vuolgga?; Mus ii šaddan vuolgga . ¶
Gáldu: Konrad Nielsena Lærebok i lappisk . ¶
Gii illuda ja mii illudahttá gean? ¶
Dat sárdni illudahtii mu váimmu mearkkaša ahte sárdni dat dahká ilu mu váibmui. ¶
Mun illudan buot dan buori dihtii maid lean ožžon - cealkagis muitala illudit -vearba ahte mun dat dagan dan mii boahtá ovdan vuođđosánis illu . ( Illu sánis lea illudit ráhkaduvvon.) ¶
Movttiidahttit ja movttiidit vearbahámit maid ovdanbuktiba seamma erohusa go bajábealde: 1) Son movttiidahtii mu ovdánit vel eambbo (Dás oidno gii (dás: son ) váikkuha dasa ahte mun dagan nu) ; 2) Mun movttiidin bargat (Dás ii leat váikkuheaddji dahje ii iđe oidnosii). ¶
- Mu mielas ii sáhte gohčodit dan giellamoivin jus šilttat leat mángga gillii, lohká gielladutki Nils Øyvind Helander. ¶
- Stuorradiggeáirras Eva Nielsen čájeha boaresáigásaš jurddašanvuogi go lohká šilttaid mángga gillii moivvasin. ¶
Dan oaivvilda Helander ja su mielas gal lea baicce riggodahkan go šiltejuvvo golmma gillii. ¶
GULDAL: Máŋgga gillii šilttat ¶
Álttás dat leat galben sihke sáme-, dáro- ja suomagillii. Stuorradikkeáirras Eva Nielsen lohká dán leat badjelmearalaš jus buot fiskesgalbbat maid galggašedje golmma gillii, muhto su mielas ii daga maidege ahte báikenamat leat golmma gilii. ¶
- Turisttat oidnet dalle ahte dát leat mánggagielat guovlu, ja oidnet maid dalle dan duohta dili makkár guvlui sii leat boahtán. ¶
Valdoášši dán oktavuođas lea ahte doppe gos leat dát gielat, ja gos dát gielat leat ožžon daid vuoigatvuođaid ahte leat almmolaš giellan, doppe berre maid oidnot giellariggodat, lohká Helander. ¶
Álta kvenasearvvi jođiheaddji, Egil Sundelin, lea hirpmástuvvan go stuorradikkeáirras Nilsen nie lohká. ¶
- Mu mielas lea issoras jos stuorradikkeáirras ii ádde galbbaid mat leat golmma gillii, lohká Sundelin. ¶
- Nielsena ákkastallan lei hui dološ-áigásaš dán áššis. Dasa lassin in leat vel gullan ahte Porsáŋggus, gos geavahit golbma giela, ahte doppe leat gielat jorbbodahttán ovttage, lohká Sundelin. ¶
Vuosárgga doallá Hársttáid suohkan ja Stáhtageaidnodoaimmat šiltarahpandoaluid. Dalle ihttá vuosttaš sámegiel šilta Hársttaide Romssa filkkas. Dán vahkkus ceggejuvvui sámegiel šilta Fuosskui Nordlándii, muhto dát lei čállon boastut. Fuosskku suohkan lei plánen šiltarahpandoaluid sámi álbmotbeaivve. Dál šaddet doalut máŋiduvvut, muitala Fuosskku suohkana gulahallanráđđeaddji, Gull H. Pedersen. Stáhta geaidnodoaimmahaga ossodatjođiheaddji, Hanne Alvsing šállloša boasttuvuođa. ¶
Ránodit-sáni sáhttá máŋgga láhkai geavahit, ii dušše dakkár áššiid muitalit maid čalbmi oaidná. Ráđđádallamiid maŋŋá soitetge muhtun politihkkáriin ilut ránodit. ¶
Go skábman ránoda, de dalle čuvggodišgoahtá. Ránodit-sáni sáhttá maid geavahit go lea muohtestan nu ahte aiddo dal de dovdo eatnamis ja dalle lea eana ránodan. ¶
Maiddái ilut sáhttát ránodit ja dalle gis lea nu ahte ii mana nu go lei illudan. Ja jos olbmuid gaskavuođat eai leat šat nu mo galggašedje leat, de sáhttá dán sáni geavahit muitalit ahte eai oro šat dohkkehaddamin. ¶
Gáldut: NRK Sámi Radio dálkesátnejoavku, K. Nielsena Samisk ordbok III ja vuoras olbmot. ¶
Deanuluossa gal bálle vuos ain šaddat vaikko dálkasat eai šat gotte luossadihkiid. Dán jáhká deatnolaš John Viktor Aslaksen, luossabivdi ja ovddeš Luossabreva-eaiggádiid Searvvi jođiheaddji. ¶
Trøndelágas leat guovtti luossabiepmahagas fuobmán luossadihkiid mat eai šat jáme dálkasiidda. ¶
Aslaksen lohká dán katastrofan daidda jogaide gos luossabiepmahagat leat lahka. ¶
GULDAL: Luossadihkit ¶
Čilgehus diesa lea ahte luossaveajet šaddá vuodjat luossabiepmahagaid meatta go merrii lea jođus ja de sáhttá dihkkat. ¶
Luondduhálddašandirektoráhtas dadjet katastrofan go dálkasat eai šat gotte luossadihkiid, nu go leat fuobmán guovtti luossabiepmahagas Trøndelágas. ¶
Direktevra Janne Solli dadjá dán leat stuorra vahágin eamilussii ja guvžái. ¶
John Viktor Aslaksen lea ilus go Deanuvuonas giddejuvvui luossabiebmanrusttet moatti jagi áigi. Danne lea vuos deanuluossa gáddjojuvvon. ¶
Muhto nu ii leat eará jogain - go miehtá Norgga mearragátti leat luossabiepmahagat. Dihkki duššada veajehiid ja maŋážassii áitá olles eamiluossanáli. ¶
Árjja bellodagas livččii dán váhkoloahpa galgan liige jahkečoahkkin Oslos gos galge válljet bellodaga sámediggepresideanta evttohasa. Čoahkkin maŋiduvvui danin go presideantaevttohasa bárdnanáigi lea boađi-boađi. ¶
Árjja bellodaga stivralahttu, Per Erik Muden duođašta ahte dálá Árjja Sámediggeáirras ja bellodaga stivralahttu, Inger Eline Eriksen lea miehtan ahte son vuolgá bellodaga presideantaevttohassan. ¶
Mudenia, muitala ahte bellodagas livččii galgan sierra jahkačoahkkin Oslos, gos galge vállet presideantaevttohasa. ¶
Inger Eline Eriksenis lea bárdnanáigi lea boađi-boađi, ja son danin ii sáhttán searvat nominašuvdnačoahkkimii Oslos. ¶
Árjja bellodaga stivra válljii dattetge čađahit čoahkkima Oslos, muhto dušše dábálaš stivračoahkkima iige jahkečoahkkima. ¶
Mudenia muitala ahte sii leat dál čohkkemin listoevttohasaid vai besset cegget válgalisttu boahttevaš sámedikkeválggaide Lulli-Norgga válgabires maiddái. ¶
Mudenia mieđiha ahte šaddá garra gilvu danin go sis han leat guokte garra gilvaleaddji Luli-Norgga válgabiires, namalassii Bargiidbellodat ja Norgga Sámiid Riikkasearvi. ¶
Olu vuođđoskuvlamánát geat ásse internáhtain masse sámegielovdáneamiset, čájeha ođđa dutkan. ¶
Leago son nu ahte mánát, geat ásse internáhtain vuođđoskuvllaváccedettiin, masse eadnigielaset ovdáneami, go eai beassan ruovttuin ássat bajásšattadettiin? ¶
Nu čájeha dutkan maid Norgga árktalaš Universitehta gielladutki Lene Antonsen ja giella- ja kulturinstituhta profeassor Laura Janda leaba gávnnahan čáppagirjjálašvuođačállosiin. ¶
Norgga árktalaš Universitehta gielladutki Lene Antonsen muitala iežaska dutkan dološ ja dálá sámi girječálliid giellageavaheami. ¶
Sutno konklušuvnnat vuoððuduvvojit čáppagirjjálašvuoðateavsttaide, ja gielladutkiide lea čáppagirjjálašvuohta dehálaš gáldu. Románain ja noveallain sáhttá dutkat mo giella geavahuvvo, ja mo giella áiggi mielde rievdá. ¶
Čáppagirjjálašvuohta lea dehálaš olbmui gii lea oahpahallamin giela, ja nie dat Laura Janda oahpásmuvvagoðii sámi čáppagirjjálašvuhtii. ¶
Logadettiin romána, man Elle Márjá Vars lei čállán, fuomášii Janda guorahallagoahtit oamastanráhkadusaid girjáivuoða, ja son siđai Lene Antonsena mielde bargui. ¶
Boaðus das lei akademalaš artihkkal masa dát teaksta lea vuoððun. ¶
Sámegielas sáhttá guovtti láhkai muitalit oamasteami. Lene Antonsen čilgesta das ná : - ¶
Sii čohkkejit bohccuideaset ja Sii čohkkejit iežaset bohccuid , nu go Johan Turi čálii románastis Muitalus sámiid birra. - Ja dakkár olbmot mat nu merkejit , dat eai čohkke bohccuideaset ovdal dálvvi, dalle sii njuvvet iežaset bohccuid. ¶
Irrudit dahjege hirrudit sáhttá geavahit dalle go áiggošii muitalit ahte miinu/giinu galggašii báltuduvvot gosnu jorramis, omd. Dál ii leat earágo irrudit dan/su eret dáppe. ¶
Sampmi ¶
Ollugat dadjet ahte sosiála mediat leat áigesuollagat, muhto dat lea maid buorre árena sidjiide geat leat guoimmi ozus. ¶
Sosiála mediat eat leat dušše áigesuollagat, muhto mai veahkkeneavvut! ¶
Geasserádiofuolaheaddji guovttos Saia Stueng ja Kolbjørn Norvang ovttas Geassemusihkkabottufuolaheaddji Irjan Baltoin digaštalle ikte Geasserádiosáddagis sosiálamediaid geavaheamis. ¶
Váikko lea áigesuollagat de sáhtet maid veahkkin sidjiide geat leat guoimmi ozus. ¶
Guldal movt: ¶
Ii dušše dan ge, sosiála mediain sáhttá maid oaidnit ođđa báraid - geat dál leat gávnnadan ja ráhkásnuvvan. ¶
Muhto gokko manná rádji maid sáhttá Facebookas juogadit? Fuolaheaddjit leat ovttaoaivilis ahte ii berre earáid soaibmát sosiála mediaid bokte: ¶
Muitte fal ahte buot maid álmmuhat nehttii bissu neahtas! ¶
– Easkka de imaštalan, dadjá sámegiel-áŋgirušši - gii áinnas fástidivččii skovvái, jos dat gávdnošii iežas eatnigillii. ¶
– Skovis jerret ahte leago olmmoš duhtavaš sin bálvalusaiguin. Skovi leat sii sádden várra miehtá Norgga, ja skovvi lea sihke girjedáro-, ođđadáro-, eaŋgalas- ja polskagillii. ¶
– Mu dieđuid mielde leat mis golbma almmolaš giela Norggas, ja sámegiella han lea okta dain. Dalle mun imaštan ahte manne skovvi ii leat sámegillii. ¶
Nu muitala Issát Sámmol Hætta. ¶
Son lea okta dain Norgga ássiin geat leat ožžon skovi Norgga Hálddašan- ja IKT-direktoráhtas. ¶
Skovvi lea oassi iskkadeamis, mas ulbmil lea iskat man duhtavaččat norggalaččat leat almmolaš ásahusaiguin. ¶
– Muhto don gal varra máhtášit dárogillii deavdit skovi? ¶
– Jos nie galgá ákkastallat, de han sáhttá dien dadjat miehtá ahte «sápmelaččat han máhttet dárogiela» . Dalle han dubmejuvvo sámegiella jápmimii. Nu han ii sáhte, fástida Issát Sámmol Hætta, ja joatká: ¶
– Diet direktoráhta han gullá Norgga stáhtii, ja lea han vel almmolaš iskkadeapmi. Ja sámegiela galgá beassat geavahit seamma dásis go eará almmolaš gielaid Norggas. ¶
Hætta mielas galggašii erenoamážit sáhttit vuordit sámegiel-skoviid mat sáddejuvvojit ássiide dan nu gohčoduvvon sámegiel-hálddašanguovllus. Hætta ruovttosuohkan Guovdageaidnu gullá hálddašanguvlui. ¶
Issát Sámmol Hætta fuomášuhttá ahte direktoráhta lea gal fuobmán eaŋgalasgilli ja maiddái polskagillii jorgalit skovi. Sámegielas gal baicce eai leat direktoráhta bealis beroštan. ¶
– Easkka de imaštalan, dadjá Hætta. ¶
Sámegiel-professor Jon Todal lea ovttaoaivilis. Todal deattuha ahte go lea sáhka sámegielhálddašanguovllu ássiin, de galget dákkár iskkadeamit fállojuvvot maiddái sámegillii: ¶
– Mii diehtit ahte leat logi suohkana mat gullet sámegiela hálddašanguvlui, ja dat lea hui álki dáidda suohkaniidda. Dat ii leat váttisvuohta oppanassiige. ¶
Todal ádde bures jos sámegielagat eai leat iskkadeapmái háliidan fástidit. ¶
– Go juo eai oaččo skoviid iežaset gillii, de lea lunddolaš, lasiha. ¶
Hálddahus- ja IKT-direktoráhtas čilgejit NRK:i ahte sii eai sáhte vel albmaláhkái fástidit, ja dáhttot buoret áiggi dasa. ¶
Direktoráhta gulahallanráđđeaddi Harald Nyquist čállá gal liikkáge e-poasttas NRK:i ahte lea njealját geardde go čađahit dákkár iskkadeami almmolaš bálvalusaid hárrái, ja direktoráhta ii leat ovdalge almmuhan iskkadeami sámegillii. ¶
Jon Todal ávžžuha sámegielagiid skovi sáddet ruovttuluotta direktoráhtii, vai direktoráhtas áddejit dárbbu ja gáibádusa sámegillii jorgalit čálalaš iskkademiid boahtteáiggis. ¶
– Mun in leat gal dien iskkadeami oba rahpan ge, go das lea nu stuorra boasttuvuohta go sámegillii ii leat, dadjá Issát Sámmol Hætta loahpas. ¶
Sampmi ¶
Dan muitala Inga Merete Pulk maŋŋá go čađahii iežat eksámenčájáhusa «Jurdagat eahkedis» . ¶
Sámi joatkkaskuvla ja boazodoalloskuvla Guovdageainnus fállá čiekŋudeami Sámi musihkka- ja lávde-fágas. ¶
Prográmmafága lea ovttasbargu Beaivváš Sámi Našunálateáhteriin ja mannan bearjadaga lei Inga Merete Pulkas (18) eksámenčájáhus, ja teahterabargit ledje veahkkin hábmemin lávddi, čuovgga ja jiena. ¶
Teahterbihtá namma lea «Jurdagat eahkedis» ja Pulka mielas lei veaháš issoras go eksamenčájáhus lei lávddi alde, iige luohkkálanjas. ¶
– Mun ferten lohkat ahte dat lei duođaid issoras! Erenoamážit go ledje olu olbmot geahččamin, muitala son ja joatká. Muhto go manai nu bures ja olbmot ledje nu duđavaččat, de šattai olu buoret. Dat attii munnje nu buori dovddu. ¶
«Oh yes!» jurddašii Inga Merete Pulk go Sámi joatkaskuvla ja boazodoalloskuvla Guovdageainnus fállagohte dán čiekŋudanfága. ¶
– Mus lea hui stuorra beroštupmi teáhterii, musihkkii ja diekkár diŋggaide. Nu ahte dát heivii justa munnje, muitala 18-jahkásaš Guovdageainnu nieida. ¶
Ja son ii dárbbašan gal guktii jurdilit go jearralat ávžžuhago earáide dán prográmmafága. ¶
– Dan mun gal ávžžuhan! Jus jurddašat ahte it dieđe áiggožat go neavttašit boahtteáiggis, de goitge ávžžuhan. Go de don fuobmát ahte háliidat go dan vai it don háliit. Das leat goitge nu buorit vásáhusat, don oaččut nu olu ruovttoluotta, muhto šattat ieš maid bargat olu. Mun ávžžuhan dan buohkaide. ¶
Vaikko vel ávžžuhage dán čiekŋudanfágan earáide, de ii leat Inga Merete Pulk sihkar áigu go neavttárohppui álgit. ¶
– In mun dál vuos jurddaš dan birra. Soaittán boahtte áiggis, gii dan diehtá. Soaittán ođđa neavttárin álgit Beaivvážii, lohká son ja čaimmiha. ¶
– Mu mielas lei son nu čeahppi neavttašit, dat lei nu erenoamáš. Ja munnje addá dat ođđa movtta dienna lágiin hutkat makkár fáláldagaid mii galgat boahtte áiggis addit dán skuvllas ja mat leat miellagiddevaččat ja mat heivejit buorebut Guovdageainnu servodahkii, muitala Sámi joatkkaskuvlla ja boazodoalloskuvlla rektor Ellen Inga O. Hætta. ¶
Svein Birger Olsen guhte lea čállán teáhterbihtá lea maiddái bagadeaddjin Sámi musihka ja lávdi-fágas. Olsen lea duđavaš ovttasbargguin. ¶
– Dát lea leamaš hui ávkkálaš ja buorre. Dat livččii hui buorre jus dát bargu joatkašuvašii nu mo mii leat álggahan dál, muhto sihke Beaivváš ja joatkkaskuvla fertejit háliidit dan. Ja de fertejit maiddái oahpaheaddjit, neavttárat ja teknihkkárat šiehttat mo dát ovttasbargu galgá doaibmat, man oasis ja man dásis. ¶
– Mun gal jáhkán dan ahte go Sámi Allaskuvla, min skuvla ja teáhter ávkkástallet dan čehppodaga mii dáppe lea de mun jáhkán dat lea hui jierpmálaš, loahpaha Ellen Inga O. Hætta. ¶
Guldal ollislaččat buot jearahallamiid dás: ¶
Sámi Grand Prix buvttadeaddji Christina Hætta jáhkká ollusiid searvat sin gilvui danne go guovdageaidnulaš Ann-Mari Andersen dál lea Norgga Melodi Grand Prixas. ¶
GULDAL: ANDERSEN VÁIKKUHA SGPii ¶
Ann-Mari Andersen lea bearjadaga gilvaleame Norgga Grand Prix oassefinálas iežas dahkan lávlagiin 'Ándagassii'. ¶
Anárjogas, Áŋŋel lahka gávdnon dákti gullá jáhku miel olbmui. ¶
Publisert ¶
Eiseválddit navdet suoidnemánu loahpas gávdnon dávtti čuožžamassan. ¶
Dan čájeha dávtti riektemedisiinnalaš guorahallan, man bolesat leat čađahan. ¶
Dákti lea sáddejuvvon dárkilot guorahallamiide Helsset universitehta riektemedisiinnalaš ossodahkii. ¶
Doppe meroštallet dávtti DNA. Dán láhkai geahččalit čielggadit jámeža identitehta, muitalit Anára ja Ohcejoga bolesis. ¶
DNA-iskkus muitala gullágo čuožžamas nisson- vai almmáiolbmui. ¶
Dutkanjođiheaddji Jaakko Mäkelä lohká bolesa áigot vuosttamužžan iskkat gullágo dákti dan nuorra albmái, gii golbma jagi áigi jávkai aiddo dien guovllus. ¶
KUUNTELE/GULDAL : Dutkanjođiheaddji Jaakko Mäkelä ¶
Dagbladet-áviisa čálii ikte ahte stuorradiggeáirras, Laila Davidsen dáhtošii jávkadit buot návddiid Norggas, go dat eai buvttat maidige mas livččii árvu nu movt eanandoallu ja boazoealáhus dahket. NRK:i dattetge lohká Davidsen ahte sus ii leat dáhttu jávkadit visot návddiid, muhto ahte galggašii boraspirelogu oažžut dan dássái maid stuorradiggi lea mearridan. ¶
Norgga biraseiseválddit áiggošedje oalát jávkadit gottiid ovtteš sonas Nordfjellas, vuoi beasašedje eret oaivevuoris mii njoammu gottiid gaskka. Jus de bihtet dávddas, de livččii jurdda ásahit ođđa goddenáli dohko. Dán vuorddekeahtes dieđu ožžo bivdit ja eananeaiggádat oaivevuorri diehtojuohkinčoahkkimis ikte Lærdalas Sogn og Fjordanes. ¶
Maŋeščavčča dahje skábman de davvi guovlluin čatná čáziid. ¶
Maŋeščavčča dahje skábman čatná jávrriid ja jogaid. Iešjávrri (Finnmárkku stuorámus jávrri) ii čana dahje galmme ovdalgo juovlamánu nuppelogádis, muitalii Mathis A. Sara. Jávri dahje jaska čáhci galbmo bajil. ¶
Ovttaijagalmma lea vuosttaš idja maŋŋá go joga lea čatnan. Ja guovtteijagalmma lea gis nubbi idja. Golmmaijagalmman gal sáhtte jo vaikko heasttain vuodjit. ¶
Geahča maiddái Suosat ¶
Gáldut: Nils Turi ja NRK Sámi Radio dálketearbmajoavku. ¶
Jiella čatnasa áibmui. Go áibmu veahá "lihkada" , de jiellá. ¶
Dálkesátnin jiella mearkkaša uhcán biekka. Dálkki dáfus sáhttá leat liegga jiella, galbma jiella, buolašjiella, ruvašjiella jna. ¶
Maiddái dálus/viesus sáhttá lihkadit áibmu. Go olmmoš lea siste, de sáhttá dovdat ahte jiellá galbma áimmu (omd. Gokko jiellá galbma áimmu), muhto maiddái liegga áimmu (omd. Bija uvssa goavkkil vai liegga jiella boahtá sisa). ¶
Otne álgá beassášluopmu eanaš olbmuide, ja maiddái beassášmárkanat álget ollisladje otne. ¶
NRK Sápmi lea jearralan sihke Guovdageainnu ja Kárášjoga festivála ¶
lágideddjiin makkár vuordámušat sis leat dán jagáš beassášmárkaniidda. ¶
Klemet Anders Buljo mii lea Sámi musihkka festivála gulahallanolmmoš, lohká ahte sus lea buorre doaivva festiválii. ¶
– Mun gal duođai sávan ahte olbmot bohtet festiválii ja ahte olbmot čájehit ahte Guovdageaidnu dárbbaša beassášmárkaniid, lohká Buljo. ¶
Kárášjoga beassášfestivála stivraláhttu, Olav Sara Nikkinen, oaivvilda ahte dan jagi lea beassášprográmma Kárášjogas buorre ja dat lea heivehuvvon nu ahte lea fáladat buot ahkásaččaide. ¶
– Mus gal leat stuora vuordamušat ahte ollusat oassalastet min fáldagaide kárášjoga festivala oktavuođas, lohká Olav Sara Nikkinen. ¶
Lágideaddjit sihke Guovdageainnus ja Kárášjogas sávvet ahte goappašat festiválat manaše bures. ¶
– Mun gal sávan ahte leat olu guossit sihke Kárášjogas ja Guovdageainnus. Olbmot geat bohtet olggobeale sámi, dat eai earut leat go Guovdageaidnu vuoi Kárášjohka, dat lea Sápmi gosa sii bohtet, lohká Buljo. ¶
– Doaivumis manná bures Guovdageainnu bealde, seamma go dáppe maid doaivvun, lohká Sara Nikkinen. ¶
Guldal ášši das: ¶
Bargiidbellodaga Kjell Sæther šiehtadallamiin eará bellodagaiguin. ¶
GULDAL: Kjell Sæther sátnejođiheaddjin  - Sáhtan duođaštit ahte mii leat šiehtadallame Gurut bellodagain, Risttálaš Álbmotbellodagain ja Sosiálisttalaš joavkkuin. ¶
Bargiidbellodagas leat čieza áirasa ja dain earáin okta guđesge. ¶
Bellodagat leat gávnnadan politihkain ja hálidit ahte Sæther galga šaddat sátnejođiheaddji Kárášjogas. ¶
- Dál orru mannáme bures, lohká Sæther. ¶
- Dieđát go ahte dis šaddá eanetlohku gielddastivrras? ¶
- Nu dat orro šaddáme, dadjá olmmái gii lea leamaš sátnejođiheaddji Kárášjogas 20 jagi. ¶
Duorastaga golggotmánu 18. beaivve galget dát njeallje bellodaga juogadit sajjit. Konstitueren lea golggotmánu 25.beaivve. ¶
Finnmárkku joatkaskuvllat bargagohtet ovttas oahpahusa oktavuođas. Sámi joatka- ja boazodoaloskuvlla rektora mielas lea dát riggodat skuvllaide. ¶
Finnmárkku fylkká joatkaskuvllat bargagohtet ovttas sámi joatkaskuvllaiguin. Buot vásáhusat ja oahppu galgá dál juogaduvvot skuvllaid gaskka. Sámi joatka- ja boazodoaloskuvlla rektor Guovdageainnus Olaf Sara Nikkinen lohka dákkár ovttasbarggu leat stuorra ávkin sidjiide. ¶
GULDAL: JOATKASKUVLLAID BARGU ¶
Finnmárkku joatkkaskuvllaid ohppiid jávkamii leat ođđa jávkannjuolggadusat váikkuhan buorrái. Dál čájehuvvo ahte oahppit vuoruhit skuvlla olu buorebut, erohus lea 38 proseantta go buohtastahttá diimmá dán muttu loguiguin. Bearjadaga de oaidnit mo jávkannjuolggadusat váikkuhit eaŋkil fágaide, lohká Finnmárkku fylkkagieldda oahpahushoavda Lisbeth Sandtrøen. ¶
Romssas lea politiijain leamašan johtolatdárkkisteapmi. Sii dárkkistedje 61 biilavuoddji. Ii oktage rihkon lága. ¶
Politiijain Hámmárfeasttas lea otne leamašan johtolatdárkkisteapmi. Sii dárkkistedje oktiibuot 57 biila, buot lei ortnegis ja buohkat besse vuodjit viidát. ¶
Ođđajagemánus masse čiežas heakkaset Norgga geainnuin. Dat lea masá beali unnit go mannan jage seamma áigodagas, go dalle dušše 13s. Nu čájehit Trygg Trafikk logut. Dán radjai Finnmárkkus ii leat oktage vel duššan johtolatlihkohisvuođas, diibmá dáid muttuid duššai okta. ¶
Politiijat dieđihit ahte okta njealjejuvllat ja biila leaba leamašan ovtta lihkohisvuođas. Ii oktage galgga leat roasmmohuvvon ja leat dušše materiálalaš vahágat. Heahteguovddážat eai boađe mannat sadjái. ¶
Kulturjournalista movttet go viimmat čallo biografiija Áillohačča birra. – Lea áigi ahte gudnejahttit su dáidaga, lohká son. ¶
Mannan vahkus fárrii nubbi guossi ges Áillohačča Lásságámmi visožii, mii lea Ivgobađas Davvi-Romssas. ¶
Marjut Aikio oroda Lásságámmis, gos dál lea čállime biografiija Áillohačča birra. ¶
Davvi- Norgga journalista lohká guhká vuordán ahte soames čállá Áillohačča ealllima birra girjji, go dán rádjai leat su dáidaga iešvuođat jávkan go álo šattai sámivuođa ovddasteaddjin. ¶
GULDAL: Kulturjournalista movttet go čállo girji Áillohačča birra ¶
Muhto Sámi Allaskuvla fállá radiojournalistaoahpu boahtte giđa rájes. ¶
Okta sivva go eai álggat oahpu dán čavčča, lea go Diehtosiida, gos journalistaoahppu galgá leat, ii gárvan ovdal 2009:s. ¶
GULDAL: Sámi journalistaoahppu ii álggahuvvo ¶
Stivračoahkkimis distaga mearridedje ahte ollislaš sámi journalistaoahppu ii álggahuvvo ovdal 2009 čavčča. ¶
Sámi Allaskuvlla rektor Steinar Pedersen lohká dán juo leamaš guhkitáigge plánain. ¶
– Nu go dilli lea dál, de ii leat obanassige vejolaš álggahit dán oahpu, go rusttegat ja lanjat váilot, dadjá Pedersen ¶
Pedersen diehtá ahte lea stuorra dárbu sámi journalisttaide, ja sámi mediaásahusat leat ávžžuhan álggahit fas oahpu. Ja sis lei ge dat muittus go digaštalle lea go vejolaš álggahit oahpu árabut vai ii. ¶
– Diehtit ahte lea dárbu journalisttaide sámi mediaásahusain, muhto mii leat maiddái geatnegahtton lahčit oahpu vai leat buot buoremus vejolašvuođat čađahit dan oahpu albmaládje, dadjá Pedersen. ¶
Movt manná go Jovnna galgá miesi merket? Gahča dás. ¶
Jovnnas leat bohccot iežas mearkkas. Ieš ii leat merkon vuos, muhto dál de áigu Jovnna merket iežas miesi vuosttaš geardde. Jovnna lea hui balus, mo jus merke boasttut. ¶
Jovnna har egne reinsdyr som bærer hans øremerke. Han har enda ikke merket selv, men nå skal han merke sin egen reinkalv for første gang. Jovnna er veldig nervøs, hva om han merker feil? ¶
Romssas bissehuvvui okta biila politiijain dán ija. Biilavuoddji lei juhkanvuođas vuodján. Politiijat čuovvulit ášši. ¶
Okta olmmoš lea áššáiduvvon juhkanvuođas vuodján maŋŋá go lei vuodján olggobeale geainnu Stonglandseidet báikkis Sážžás lávvordaga iđida. Dán dieđihit politiijat Twitteris . ¶
Leavnnjas lea leamašan okta biilalihkohisvuohta ja okta politiijat leat gávdnan ovtta olbmo maŋŋá go sii leat ohcan birra sajii. Dán olbmos lei promilla go sii fáhteje su. Politiijat leat sus dál váldán vuodjinkoarta. ¶
Juhkkoáissát ledje buorit sihke dálvet ja geasset. Dálvet ledje buorit geasehaddat lossa guorbmereagaid ja geasset gis šibitdálus gilvvedettiin gittiid. ¶
Dálvet juhkkoáissát sáhtte geavahuvvot goazanin lossa guorbmebulkoriidda dahje reagaide njiejadettiin alla mihtolagain. Mihtolagas čierai bulkur dahje reahka dáid áiságežiid ala nu ahte mađi eanet deaddu daid ala šattai dađi buorebut doibme dat goazanin. Mađi ceggosat luohkká, dađi eambbo bahkkii bulkur áiságežiid ala ja goahcanfápmu stuorui dan mielde. ¶
Dálvveáigge sáhtii juhkkoáissáin leat maid ruovdi goazanin. ¶
Geasset geavahedje juhkkoáissáid hárvedettiin ja plogedettiin gittiid. Dasa giddejedje risseluvddá dásset baikkaid maid ledje káffalgoaivuin dahjege dáigguin biđgen. ¶
Giittán dieđuid ovddas RiddoDuottarMusea bargiid Torolf Bjørnbacka, Åse Johnsena ja Anders Henriksena, ja gittáin maiddái Piera Baltto. ¶
Eanebut dárbbašit veahki čállit julevsámegillii. Danne lea NuorttaSállto sámegiel siidu divron. ¶
Maŋŋel go Divttasvuona suohkan šattai sámi giellalága hálddašanguvlui, de šattai maid báikkálaš aviisii NuorttaSálltoi divrasit čálihit sámegiel siidduid. ¶
GULDAL: Unnán julevsamegielat journalisttat ¶
– Go leat nu unnán journalisttat geat hálddašit julevsámegiela, ja go eanebut dárbbašit dál čállinveahki, de divrot sámegiel siiddut sidjiide, lohká NuorttaSállto báikkálaš áviissa váldodoaimmaheadji Børge Strandskog: ¶
Árran julevsámiguovddaš hálidivčče ovttasbargat Sámi allakuvllain ja ásahit julevsámigiela oahpahusa allaskuvladásis. ¶
Árrana direktevra, Filip Mikkelsen, lohká ahte sii leat gulaskuddan Sámi allaskuvllain makkár vejolašvuođat sis leat nannet julevsámigiela ja álggahit oahpahusfálaldaga julevsámegielas. ¶
GULDAL: ALLASKUVLA OVTTASBARGA ÁRRANIIN ¶
Leat gullan ahte 1953:s mearridii Guovdageainnu skuvlastivra ahte mánáin ii šat lean lohpi juoigat skuvllas. Maiddái sápmelaččat eará guovlluin Sámis leat vásihan seammá lágan dili, lohká 75 jahkásaš deatnulaš Biret Per Márgget, Margit Vársi, gii ássá Unjárggas. ¶
Biret Per Márgget, Margit Varsi, lea mánnávuođa rájes juoigan ja luohti lea sutnje hui mávssolaš. Son lea Deanus eret muhto ássá Unjárggas gos lea juo ássan 33 jagi. ¶
Lei eatni gii oahpahii su juoigat, áhči son ii gal goassege gullan juoigamin ovdalgo áhči boarásmuvai ja vajálduhttigođii. ¶
Biret Per Márgget juoigá maid Alit Várri nammasaš juoigan CD:s ovttas iežas nieiddain ja mánáidmánáin. ¶
Biret Per Márgget lohká mánnávuođas gullan mo earát cuiggodedje juoigama daningo sin mielas juoigan lei suddu. Dážat cuiggodedje sin geat juige daningo eai ádden man birra sápmelaččat juige, lohká son. ¶
Son lávii imaštallat ahte manin dat nie lei ahte go sápmelaš juoiggai de návdui dat suddun, muhto go dáža lávllui ja geavahii vaikko makkár sániid, de lei dat ortnegis. ¶
Sáhttá vel namuhit ahte ollu guovlluin Sámis lea juoigan áigá juo jávkan nugo ovdamearkka dihti Muorralis Muosát gielddas. ¶
Luohti vuolgá juohke áššis mainna olmmoš bargá. Go olmmoš smiehttá dan botta go bargá de riegádit jurdagis ođđa luođit, lohká Biret Per Márgget, Margit Varsi. Go olmmoš beassá bargat dainna mainna olmmoš liiku de han dat maid buktá ođđa luđiid. Earenoamážit meahcis luovvanit ollu luođit, lohká son. ¶
Muorralihtti, go dat lea juokŋan, de dan ferte dokŋat vai šaddá fas divttisin. ¶
Go muorralihti juoŋai dahje ii šat jeahkán čázi, de dan lávejedje bidjat čáhčái dokŋat. Čázis de muorra dego "bohtanii" ja nu de divttásmii ja jeahkegođii fas čázi. ¶
Gáldu: Kárášjoga almmái Anders Johnsen. ¶
Beakkán Norgga neavttár ja filbmabágadalli Liv Ullmann hálidivčči mielde sámi filbmafestivalii Guovdageainnus, gos sáhttá leat vaikko filbmajurys mielde. ¶
Dán logai Ullmann NRK;ii ikte Moskva 30. riikaidgaskasas filbmafestivala rahpamis. Son logai festivála maŋŋimuš mas son lea jury-ovdaolmmoš, muhto searvvašii Guovdageinui moatti jagi geahčen jos jerru, vaikko liige olmmožiin filbmajurys. ¶
Liv Ullmann lohká ahte riikaidgaskasaš filbmafestivála Moskvas, mas son lea juryovdaolmmoš, lea dat maŋŋimuš mas son lea mielde njunošdoaimmas. ¶
Jearrahallamis NRK;in Moskvas lohká gal Ullmann vel dán. ¶
– Jos mu jerret Guovdageainnus searvat filbmafestiválii, de dat lea juoga masa vel searvvašiin, vaikko liige olmmožin filbmajurys doppe, lohká Liv Ullmann. ¶
Liv Ullmann lea neavttár ja ollu filmmain leamaš mielde, gávdnat Wikipedias. ¶
Geassebeaivvi álgá geassejahkebealli ja dat bistá golggotmánu 14. beaivvi rádjái. Jus dán beaivvi muohttá, de lea vuordagasas vel muohttit ovcci gearddi. Jus galbmá, šaddá heajos jáhki juohke ládje. ¶
Dološ sápmelaččat leat luonddu lagasvuođaset vuođul olles jahkái merkon dihto beivviid, mat muitalit dálkedieđuid. Daid vuođul einnostedje dávjá makkár dálki, ilbmi ja jahkeáigodatdálkkit ledje vuordagis. ¶
Geassebeaivi, mii lea cuoŋománu 14.beaivve, lea Tiburtiusa ja su vielja Valeriana muitobeaivi. Soai leigga 3. čuohtelogu martyrat. ¶
Otná beaivái leat čadnon dálkediiddat. ¶
Suvviját álget Cuoŋománu 15. beaivvi čuovganeapmái. Suvv`ijat leat oktiibuot ovcci, muhto muhtimat rehkenastet golbma suvv'ija. Suv-ijat leat ijat maŋŋil cuoŋománu njealljenuppelogát, vihttanuppelogát ja guhttanuppelogát beivviid. Suvvet mearkkaša faskut eret muohttaga. ¶
Beaivái gullet dálkediiddat. ¶
Irjánbeaivi lea ges cuoŋománu 22.beaivve. Dan áigge ihtigohtet giđđa- ja geassemearkkat. Dáid sulaid lea maid dávjá arvi. Leat bivvalis dálkkit ja njuoska muohta, mii ii guotte šat čuoigi olbmo, iige beatnaga. ¶
Dálkediidan lohket: ¶
Loga eanet: Geahča ja loga makkár girjebievla lea ¶
– Kanal24 sámegielsáddagat eai vuordimis rievdda vaikko radiokanála leage ožžon ođđa oamasteaddjiid. Dan dovddáha kanála sámegielat bargi. ¶
– Kanal24 sámegielsáddagat bisuhuvvojit dálá hámis vaikko vel leat ge ođđa oamasteaddjit. Dan muitala radiokanála sámegielat bargi, Brita Triumf. ¶
Ovdalaš juovllaid čielggai ahte SBS Radio Norge nammasaš fitnodat jođihišgoahtá Kanal24, ja maŋŋel dan leat sulli bealli Kanal24 bargiin ferten heaitit. ¶
Brita Triumf gal lohká iežas leat daid gaskas geat jotket fitnodagas. ¶
GULDAL: Kanal24 doalaha sámgiel sáddagiid ¶
Sampmi ¶
Čájehan dihte velleda son guovtti báni ala maid geaigájit dego gáffaltruckas, loktejuvvo ja gomihuvvo reŋkkui. ¶
Vuosttaš jagi oahppit teknihkka ja industriijabuvttadeami suorggis Kárášjoga joatkkaskuvllas leat ráhkadan njuovvanreŋkko, maid ieža leat hutkan. ¶
Njuovvanreŋkko fuobmájedje maŋŋel go bođii fáláldat álggahit nuoraidfitnodaga. Jurdagat jorragohte maid de galggašedje ráhkadit. Oktajienalaččat de mearridedje luohkás njuovvanreŋkkuid ráhkadišgoahtit. ¶
– Jurdda reŋkkuin lea geahpidit njuovvamiid. Bohccogorut bissu ráinnasiin, ja lea maid álkit čuožžut njuovvat, ii dárbbat guoggut, čilge Ailo Aslaksen Kemi. ¶
Nuorat leat ovtta reŋkko ráhkadan, ja das sii leat dál oaidnán movt sáhttet rievdadit ja buoridit reŋkko. ¶
Fitnodaga Reŋko UB beaivválaš jođiheaddji, Nils Samuel Anti dat lea konstrueren reŋkko. Vuos sárgo ovttas tevnnega ahte makkár reŋko galggášii šaddat, ja de mihtidišgohte man alla reŋko šattášii vuogas. ¶
Njuovvanreŋkkos lea liigerusttet, ja dán leat sii ráhkadan vai lea álkit oažžut bohccogoruda reŋkko ala. Nils Samuel muitala ahte dán liigerusttega leat maid ieža hutkan. ¶
Sii eai leat geahččalan bohccogoruda reŋkko ala bidjat vel, muhto ieža geahččaladdan movt doaibmá. ¶
Nu velleda Tor Emil Hansen rusttega ala čájehit ja Nils Samuel lokte su reŋkko ala liigerusttegiiin. ¶
Ailo Aslaksen Kemi, geas lea ovddasvástadus márkanfievrridit fitnodaga, muitala iežaset facebookai ráhkadan fitnodatsiiddu. ¶
Doppe de gulahallet olbmuiguin. Dasa lassiin leat sii duodjemárkaniin leamaš čájeheame reŋkko. ¶
– Olbmot fitnet maid dáppe min luhtte, ja de sii oidnet ge makkár reŋkko lea, ja besset hupmat miiguin, muitala Kemi. ¶
– Lea vejolaš diŋgot reŋkko iežas dárbbu mielde. Mii ráhkadit dakkára maid olbmot diŋgojit, čilgeba Nils Samuel ja Ailo. Muhttinat háliidit ovdamearkkadihte geahppasit reŋkko. ¶
Oahpaheaddji Olav Sara Nikkinen muitala ahte nuoraidfitnodat doaibmá bures. ¶
– Orru hui miellagiddevaš movttiidahttit nuoraid dákkár fitnodaga bidjat johtui. Dan láhkai ohppet maiddái movt fitnodat galgá doaibmat, lohká son. ¶
Fitnodat maid nuorat leat álggahan, loahpahuvvo boahtte jagi miessemánu loahpas. Nuorain lea vejolašvuohta joatkit fitnodagain maŋŋel skuvlajagi, dan dihte go reŋkkos ii leat pateanta váldon. Dalle fertejit fitnodaga registreret ođđasit, ja ieža jođihit dan. ¶
Beannot jagi maŋŋel go skuvlareforbma álggahuvvui, de eai vel gávdno doarvái buorit oahppogirjjit Kárášjoga skuvllas mat ollášuhttet sámi fágaplána eavttuid. Ruhtaváilli dihtii ii leat skuvla sáhttán oastit ođđa girjjiid. ¶
Kárášjoga gielddastivra mearridii mannan duorastaga juolludit 600.000 ruvnnu skuvlii, mat galget geavahuvvot oahppogirjjiide. ¶
Kárášjoga gielddastivra mearridii mannan duorastaga juolludit 600.000 ruvnnu skuvlii háhkat oahppogirjjiid. ¶
Kárášjoga sátnejođiheaddji Kjell Sæther dadjá ahte dát leat ruđat maid Bajásšaddansuorggi váldolávdegoddi dál galgá halddašit ja sii de mearridit mo ruđaid geavahit. ¶
Váldolávdegotti jođiheaddji Ragnhild Dahl Varsi dadjá dát mearriduvvo ođđajagimánu loahpas go lávdegoddi fas čoahkkana. ¶
Váldolávdegotti jođiheaddji Ragnhild Dahl Varsi lohpida vuoruhit oahppogirjjiid. ¶
Gávdne ruđa oahppogirjjiide ¶
Ráissa suohkanis hedjona ruhtadilli boahtte jagi. Dál dáhttu sátnejođiheaddji vuolidit alcces mávssu. ¶
Ráissa suohkan nugo olu eará suohkanat, rahčet ekonomiijain. Danne evttoha Ráissa sátnejođiheaddji, John Karlsen vuolidit alcces mávssu boahtte jagá bušeahtas. Suohkanstivra galgá meannudit ášši odne. - Dát lea áidna vuohki gáržžidit iežaset boahtte jagi bušeahta, lohká John Karlsen. ¶
Karlsen unneda iežas bálkká ¶
John Karlsen ii loga dás nu olu praktihkalaš mearkkašumi, muhto eambbo symbolalaš dahkkun. Dán bokte áigu čájehit ahte sátnejođiheaddji maid unnida goluid dakko gokko sáhttá. ¶
Karlsen deattuha ahte juohke ossodat suohkanhálddahusas ferte seastit boahtte jagi, ja de ferte maiddái sátnejođiheaddji bealis bargat. ¶
Sulli čieža gávccilot proseantta suohkana goluin manná suohkanbargiid bálkkáide. Go sátnejođiheaddji dál árvala unnidit alcceses mávssu, de sávvá earáid maid ipmirdit ahte boahtte jahki šaddá ruđalaččat lossat buohkaide, ja ahte buohkat fertejit leat gergosat seastit. ¶
Dábálaččat loktejit politihkkárat mávssu alcceseaset. Guokte vahku áigi árvaledje Unjárggas bajidit mávssu sátnejođiheaddjái. Ráissa sátnejođiheaddji ii hálit jietnadit maidege das maid eará sántejođiheaddjit barggažet, ii ge ávžžut čuovvolit iežas. ¶
- Juohkehaš ferte ieš árvvoštallat mot lea buoremus bargat, deattuha Karlsen. ¶
– Mii kártegoahtit buoiddes mánáid go dárbbašeat dáid dieđuid dearvvasvuođafálaldaga ásaheapmai, lohká prošeaktajođiheaddj ja mánáiddoavttir, Ane Kokkvoll. ¶
Finnmárkkus leat Norgga losimus olbmot go geahčá allodaga ektui, ja kártenbargu galggašii addit loguid dasa. ¶
Dáid dieđuid vuođul de galggašeimmet ásahit dikšofálaldaga Finnmárkku mánáide geain lea badjilmeari deaddu, muitala Kokkvoll. ¶
GULDAL: Kártejit buoiddes mánáid ¶
Maŋimuš 30 jagis lea buidodat ja badjilmeari deaddu mánáin ja olles olbmuin, lassánan nu sakka ahte dearvvasvuođa surggiin navdet dán servodatváttisvuohtan, ja gohčodit dan epidemijan. ¶
Ovddeš guorahallamat čájehit ahte 13-14 jáhkásaččain Finnmárkkus lea allelis kolestrola go nuorain Mátta-Norggas. ¶
Buidodaga ja dávddaid sáhttá muhtin muddui árbet, muhto čilgehussan lea maid váilevaš fysihkálaš lihkadeapmi ja doaimmat. ¶
Dasa lassin čohkkájit dálá mánát eanet go ovdal. ¶
Dearvvasvuođa divššárat, fásta doaktárat ja mánáiddoavttir eai sáhte jorgalahttit mánáid buoiduma, go dása adnojit eará bijut. ¶
Das sáhttá namahit nu go fysioterapeutta, mánáiddivššára ja borramušráđđeaddi, geat ovttasráđiid váhnemiiguin galggašedje gávdnat buoremus čovdosid, lohká Kokkvoll. ¶
Sámedikki ođđa presideanta ferte farggamusat ohcat čovdosa dasa go Sámedikki bearráigeahččanlávdegoddi sáhttá leat lobiheamit válljejuvvon ja dasa go dievasčoahkkin rihkkui guhkesáiggi árbevieru go válljii dievasčoahkkinjođihangotti jođiheaddji. Nu čállá NRK Sámi kommentahtor Nils Johan Heatta. ¶
Go Sámedikki dievasčoahkkin ovddabealde juovllaid bijai eret NSRa presideanta ja NSRa ráđi, de dat dáhpáhuvai ortnega mielde. Dieđusge leat máŋggalágan oaivila dan hárrái ahte ledje go buorit politihkalaš ja strategalaš ákkat dan dahkat. Bargiidbellodaga iežas siskkobealde leat leamaš garra nákkáhallamat ja sin njunuš politihkalaš ovddasteaddji Helga Pedersen geassádii presideanta-evttohassan jurá danin go oaivvildii ahte leai strategalaččat boastut. ¶
NSRa lea váidán vuogi mo fágalávdegottit, bearráigeahččanlávdegoddi ja dievasčoahkkinjođihangoddi válljejuvvojedje. Ja dál lea jurá dat seamma dievasčoahkkinjođihangoddi gieđahallamen leatgo sii ieža meaddán. Jođiheaddji lea ieš váidojuvvon ja moitojuvvon, muhto dat ii oro eastadeamen jođiheaddji iežas váldit oasi gieđahallamis váidaga. ¶
Sihke ođđa presideantta ja ođđa ráđi válljema ii sáhte iige galgga eahpidit dahje vái ¶
dalit. Muhto go dievasčoahkkin de válljegođii lávdegottiid, de sáhttá jearrat mannagođii go dalle boastut. Ja vástádus lea ahte dáiddii nu dahkat, earenoamážit sáhttá eahpidit vuogi mo bearráigeahččanlávdegoddi ja dievasčoahkkinjođihangoddi válljejuvvui. ¶
Ášši billistišgoahtá luohttámuša sámiid iežas parlamentii ja danin dat Vibeke Larsen fertešii bovdet Aili Keskitalo iežas kantuvrii ja šiehttat suinna ahte lea buoremus válljet sihke bearráigeahččan-lávdegotti ja dievasčoahkkinjođihangotti ođđasit. Dat eastadivččii olles Sámedikki ovttasbargovuoiŋŋa bostohallamis. ¶
Sámedikki iežas čoahkkinortnet ja vuođđonjuolggadusain § 14 daddjo ea ea: ¶
Dievasčoahkkin vállje bearráigeahččanlávdegotti mas leat 5 lahtu, gos sihke jođiheaddji ja nubbin jođiheaddji válljejuvvo opposišuvnna áirasiid gaskka. Bearráigeahččanlávdegotti eanetlohku galgá válljejuvvot opposišuvnnas. ¶
Dievasčoahkkin válljii Ovddádusbellodaga Arthur Tørfossa bearráigeahččanlávdegotti jođiheaddjin ja Sámit Lulde listtu Marie Theresa Aslaksena nubbi jođiheaddjin. Ja dasa lassin bohte bearráigeahččanlávdegotti Ragnhild Melleby Aslaksen (BB), Tor Gunnar Nystad (NSR) ja Kirsti Guvsam (NSR). ¶
Ovddádusbellodat ja Sámit Lulde listu dorjo eahpeluohttámuša NSRa presideantta ja ráđi vuostá ja dat seamma bellodagat leaigga maid mielde doarjumen ahte Vibeke Larsen válljejuvvui ođđa presideantan ja maiddái dan ođđa sámediggeráđi. Dalle lea váttis ipmirdit ahte dat seamma bellodagat lohkkoba leat opposišuvnnas go bearráigeahččanlávdegoddi válljejuvvo. ¶
Dat ii sáhte leat nu ahte posišuvdna iežas oaivvi mielde mearrida goas muhtun bellodat gullá posišuvdnii ja goas dat gullá opposišuvdnii. Dievasčoahkkin dáidá leat meaddán ja sáhttá leat velá rihkkon ge iežas vuođđonjuolggadusaid bearráigeahččanlávdegotti válljemis sihke jođiheaddji ja nubbi jođiheaddji dáfus, ja maiddái dan oasi njuolggadusas mii dadjá ahte lávdegotti eanetlohku galgá válljejuvvot opposišuvnnas. ¶
Álgoálggu rájes lea Sámedikki politihkkáriin leamaš dakkár šiehtadus ahte dievasčoahkkinjođihangotti jođiheaddji galgá boahtit opposišuvnnas ja dábálaččat dat lea boahtán dan stuorimus opposišuvdna-bellodagas. Daid áiggiid go NSRs lea leamaš presideanta de lea BBs leamaš čoahkkinjođihangotti ovdaolmmoš ja nuppe láhkai. ¶
Go NSRa Aili Keskitalo geassádii presideantan 2007s ja BBa Egil Olli válddii badjelasas presideantaámmáha, molsojuvvui maiddái čoahkkinjođihangotti jođiheaddji. BBa Josef Vedhugnes čahkkii saji NSRa Jarle Jonassenii jođihit čoahkkinjođihangotti. ¶
Sidjiide guđet hábmejedje Sámedikki vuođu leai dehálaš prinsihppa ahte nie berre juogadit Sámedikki fápmoposišuvnnaid. Dasa leai dalle ovttajienalašvuohta ja dat sáhttá leat maid leamaš duogážin dasa go Sámedikki jođiheapmi ja fápmosirddašeamit áiggiid čađa leat dáhpáhuvvan vuohkkasit. Álggu rájes leat čoahkkinjođihangotti jođiheaddjit válljejuvvon opposišuvnnas, muhto eai dál. ¶
Sámedikki njuolggadusain ii daddjo ahte dievasčoahkkingotti jođiheaddji galgá boahtit opposišuvnnas. Danin dat dievasčoahkkin ii leat diekko rihkkon njuolggadusaid, muhto dievasčoahkkin lea rihkkon konstitušuvnnalaš árbevieru. Ja konstitušuvnnalaš árbevierru gal dávjá adnojuvvo parlamentáralaš stivrejumis seamma dehálažžan go njuolggadusat. ¶
Norga, Ruoŧŧa ja Suopma leat guhká máidnojuvvon riikkaidgaskasaš álgoálbmotvuoigatvuođaid nannema ofelažžan. Muhto davviriikkalaš olmmošvuoigatvuođaid spáiddar lea jáddagoahtán maŋŋágo ráđđehusat almmuhedje beahtti sámekonvenšuvnna. ¶
Jaskadit eahketveaigin bearjadaga 13. almmuhuvvui vuoigatvuođaid soahpamuš, man Norga, Ruoŧŧa ja Suopma leat dahkan: ¶
– Davviriikkalaš sámekonvenšuvnna šiehtadallamat leat loahpahuvvon, mojohalaiga Olgeža gielda- ja ođasmahttinministtar Jan Tore Sanner ja Bargiidbellodaga sámediggepresideanta Vibeke Larsen. ¶
Ulbmil lea ahte sámit galget beassat seailluhit, geavahit ja ovddidit kultuvraset nu uhccán go vejolaš riikkarájiid dahkan heađuštusaiguin, soai diehtiba dieđihit. ¶
Stáhtaráđđi Sanner gidde vásttolaš šeasttain fuopmášumi dasa, man gáibideaddji šiehtadallamat leat leamaš. Sámediggepresideanta Larsen fas doapmá hállat iešmearrideami ja eana- ja čáhcevuoigatvuođaid dovddasteami konvenšuvnna dulkojupmái. ¶
Ráđđehus bargá deattastit ahte dáža sámepolitihkka bissu nu mo lea. Sámediggeráđđi áiggošii fas vuovdalit konvenšuvnna instrumeantan mii lea ovddádussan sámevuhtii. ¶
Konvenšuvnna ulbmil lea almmage nu uhccán go vejolaš riikarájáid dahkan heađuštusat, iige golmma riikka rájáhis álbmoga politihkalaš ja kultuvrralaš ovttasbarggu gudneáŋgiris viiddideapmi, nu go olugat ledje doivon. ¶
Ráđđehusaid sáttatgottit leat šiehtadallan das rájes go professor ja ovddeš alimusrievtti justitiarius Carsten Smith:a jođihan áššedovdijoavku buvttii ovdan davviriikkalaš sámekonvenšuvnna árvalusa 2005. Árvalus adnojuvvui sámiid kollektiiva ja individuála olmmošvuoigatvuođaid álgojalgejeaddji bargun rájáid rástá. ¶
Áššedovdijoavkku barggu oaivadussan ledje ON-deklarašuvnna álgoálbmogiid vuoigatvuođaid šiehtadallamat, mat dalle ledje geargga geargga. ¶
ON oaivečoakkálmas mearridii álgoálbmotvuoigatvuođaid deklarašuvnna jagis 2007 lahttostáhtaid stuorra eanetlogu jienaiguin. Deklarašuvdna nanne ahte álgoálbmogiin lea vuoigatvuohta iešmearrideapmái. Dán vuoigatvuođa veagas mearridit luđolaččat sin politihkalaš sajádagaset ja ovddidit luđolaččat sin ekonomalaš, sosiála ja kultuvrralaš ovdáneamiset. ¶
Velá lea álgoálbmogiin sin iešmearridanvuoigatvuođa geavaheamis, riekti autonomiijai dahje iešstivrejupmái áššiin mat gusket sin siskkáldas ja báikkálaš áššiide, ja riekti ortnegiidda mat ruhtadit sin iešstivrendoaimmaid. ¶
Riikkaidgaskasaš álbmotrievtti ovdáneapmi maŋimuš 25-30 jagi lea movttiidahttán álgoálbmogiid ja sámiid. 1966 juo nannejedje Ovttastuvvan našuvnnat ahte buot álbmogiin lea vuoigatvuohta iešmearrideapmái. ¶
Dat dáhpáhuvai go máilmmi organisašuvdna mearridii internationála konvenšuvnna siviila ja politihkalaš vuoigatvuođaid birra ja internationála konvenšuvnna sosiála, ekonomalaš ja kultuvrralaš vuoigatvuođaid birra. ¶
2007 čuovvolii ON bajimuš orgána, Oaivečoakkálmas, resolušuvnnain mii dulko iešmearridanvuoigatvuođa gustot álgoálbmogiidda ovtta olu go buot eará álbmogiidda. Davviriikkain leat sámi álgoálbmot. ¶
Álgoálbmotdeklarašuvnna ovdasártnis dovddastit lahttostáhtat ahte jagi 1945 ON-lihttu, guokte 1966-konvenšuvnna olmmošvuoigatvuođaid birra ja jagi 1993 Wien-julggaštus ja -doaibmaplána nannejit ahte lea mearrideaddji mearkkahus ahte buot álbmogiin lea vuoigatvuohta iešmearrideapmái. ¶
Dán vuoigatvuođa veagas juohke álbmot mearrida luđolaččat su iežas politihkalaš sajádaga ja ovddida luđolaččat su iežas ekonomalaš, sosiála ja kultuvrralaš ovdáneami. Ovdasártnis deattastuvvo maid ahte ii mihkkege deklarašuvnnas sáhte adnojuvvot gieldin nammii álbmogiid iešmearrideami go dát vuoigatvuohta geavahuvvo álbmotrievtti mielde. ¶
Dan 11 jagi go šiehtadallamat leat bistán, leat sámi searvvit ja ovddasteaddjit vuorddašan gierdevaččat – ja buori oskkus – ahte ráđđehusat galget dahkat riikkaidgaskasaš álbmotrievtti prinsihpaid ja ON instrumeanttaid mearrádusaid gustovažžan Davviriikkaid álgoálbmogiid guvllolaš sámekonvenšuvnna bokte. ¶
2017 lea earenoamáš jahki sámeálbmogii. Guovvamánu 6. leat gollan 100 jagi das rájes go vuosttas sámi eatnančoahkkin dollojuvvui Troandimis, ja sámiid politihkalaš arvvosmahttin ja searvan álggii. ¶
Máŋggas ledje luohtidan ráđđehusaid dahkat duohtan riepmosártniideaset ahte guhkilmas ja mielaeavttugis assimileren- ja koloniserenáŋggirdeapmi sámiid vuostá lea loahpahuvvon kapihtal Davviriikkaid historjjás, ja ahte stáhtaid politihkka maiddái geavadis galgá muhttojuvvot «okta stáhta, okta álbmot» ideologiijas, jurddašanmálles ahte buohkat galget giela ja kultuvrra dáfus leat ovtta láganat juos galget ovtta lágan vuoigatvuođaid oažžut, dakkár dovddastussii ahte sii leat ovtta árvosaččat vaikko leatge eará láganat giela ja kultuvrra dáfus. ¶
Muhto de guittidit ráđđehusat vuordináiggi ja luohttámuša ovddas konvenšuvnnain mas váilot áigumušat ja mas ii gávdno dáhttu duođalaččat bajidit sámiid vuoigatvuođaid. Baicca nanosmahttet stáhtat eamit- ja isitvuođaset sámiid eatnamiid ja valljodagaid badjel ja gievrudit politihkalaš válddi sámi álbmoga badjel dán konvenšuvnna veagas. ¶
Ráđđehusat gáržžidit sámi álbmoga iešmearridanvuoigatvuođa nu ahte dat oažžu dušše «seavahuvvot iešstivrejupmin siskkáldas áššiin ja ráđđádallamiin áššiin main sáhttá earenoamáš mearkkahus sámiide» . Sámiid iešmearridanvuoigatvuohta meroštallojuvvo eanaš dušše ráđđádallanvuoigatvuohtan, ja duššefal áššiin mat gusket sámiide earenoamážit, mii lea guhkkin eret riikkaidgaskasaš vuolimus standárddas. ¶
Norggas lea 2005 rájes leamaš soahpamuš ráđđádallamiin stáhta eiseválddiid ja Sámedikki gaskkas. Sihke ovddit rukses-ruoná ja dálá alit-alit ráđđehus leat maŋimuš jagiin dieđihan ON vákšunmekanismmaide, guđe láhkai stáhta lea čađahan álgoálbmogiid vuoigatvuođaid riikka dásis. ¶
Sámedikkiin leat sullii 450 ráđđádallama čađahuvvon, ja ráđđehusa dieđáhusaid mielde leat sámiid ovddasteaddji orgána ja ráđđehus eanaš háviid boahtán ovttaide. ¶
Maid ráđđehus almmage ii leat namahan dieđáhusain ON:i, lea ahte ráđđádallamat main eai leat boahtán ovttaide, leat dáhpáhuvvan áššiin main lea stuorra prinsihpalaš mearkkahus sámi kultuvrra ávnnaslaš vuđđosa seailluheapmái. ¶
Namalassii lea áššiin leamaš sáhka stuorra luonddu- ja valljodatsisabahkkemiin, nu mo ruvkedoaimmain, elfápmolinnjáin, bieggamillopárkkain ja mirkkobázahasaid luoitimiin merrii, mat sáhttet dagahit stuorra vahágiid árbevirolaš sámi ealáhusaide nu go boazodollui ja vuotna- ja riddoguolásteapmái. ¶
Máŋgga áššis eai leat ráđđehus dahje eará eiseválddit Sámedikki oainnu mielde váldán vuhtii sámiid beroštumiid ja dárbbuid. Já dál lea norgalaš ráđđehus soahpan suopmelaš ja ruoŧŧelaš bargoguimmiidisguin, ahte dán lágan ráđđádallamiid galgá geahččat ja meroštallat sámi álbmoga iešmearridanvuoigatvuođa geavahussan. ¶
Norgga ráđđehusa ja Sámedikki ráđđádallamat sulastahttet gal olgguldasat šiehtadallamiid. Áššebealit čohkkájit goabbat bealde beavddi, ráđđehus buktá ovdan doaibmabijuid áigumušaid, ja Sámediggi oažžu buktit oainnuid daidda. Muhto maŋŋá go čoahkkin lea loahpahuvvon, de lea nubbi áššebealli mii okto dahká mearrádusa. Ráđđehus mearrida. Coggá áššečilgehussii ahte Sámedikkiin lea ráđđádallojuvvon ja ahte dat lea beassan buktit ovdan oainnuidis, muhto ahte ráđđehus ii ane vejolažžan váldit daid vuhtii. ¶
Ráđđehus lea nappo čuvvon geatnegasvuođas ja ráđđádallan sámiid ovddasteaddji orgánain, muhto lea goitge dahkan mearrádusa álgoálbmotorgána oaivila vuostá. Dán ortnega cieggada davviriikkaid sámekonvenšuvdna sámi variántan buot álbmogiid iešmearridanvuoigatvuođas. ¶
Sámi álbmogis ferte, ovtta veardásaččat dáža, ruoŧŧelaš ja suopmelaš ránnjáálbmogiiguin, geat leat riikkaid veahkadaga eanetlohku, vuoigatvuohta iešmearrideapmái, juos álbmogis galggaš duohta vejolašvuohta guoddit vásttu iežas boahtteáiggis. ¶
Áššedovdijoavku, man Carsten Smith jođihii, buvttii ovdan miellagiddevaš stivrenmálle, mas deasta sámiid iešmearrideapmái lovttahuvvo riikka eiseválddiid stivrenfápmudusa ektui. ¶
Evttohusa mielde čuvošii sámiid váikkuhanfámu mahti ášši dahje áššesuorggi mearkkahusa mađi: Mađe deaŧalaččat ášši, dađe stuorát váikkuhanfápmu. Áššiin mat lea earenoamáš mávssolaččat sámiide galget eiseválddit šiehtadallat sámedikkiiguin, eaige dušše ráđđádallat, ovdalgo dahket mearrádusa. ¶
Šiehtadallamiin leat guokte (dahje eanet) áššebeali, geat galget addit ja váldit, ja loahpas vástidit ovtta veardásaččat šiehtadallamiid bohtosis. Dát dagašii sámedikkiid vásttolažžan deaŧalaš servodatberoštumiid guovdu. Dákkár ortnet attášii Norgga Sámediggái vuoigatvuođa šiehtadallat omd. mirkkoluoitimiin deaŧalaš guollenjuoraide vuotna- ja riddoguovlluin dahje bieggaelfápmorusttegiid ceggemiin boazoguohtuneatnamiidda. ¶
Juos muhtin evttohivččii Stuorradikkis (nu go dahkkojuvvui maŋimuš 2012) heaittihit Sámedikki, fámohuhttit sámelága ja geassit ruoktot ILO konvenšuvnna 169 ratifikašuvnna, de livččii nationálačoakkálmas geatnegas dáhttut ráđđehusa šiehtadallat Sámedikkiin ovdalgo loahpalaš mearrádus dahkkojuvvo Stuorradikkis. ¶
Áššedovdijoavku evttohii maiddái ahte sámedikkit galget ovddastuvvot almmolaš ráđiin ja lávdegottiin go dát gieđahallet áššiid mat gusket sámi beroštumiide, ja ahte áššit galget biddjojuvvot sámedikkiide gieđahallamii ovdalgo eiseválddit mearridit. Dás lea sáhka oassálastin- ja ráđđádallanvuoigatvuođas. ¶
Loahpalaččat evttohii áššedovdijoavku ahte sámedikkiide galgá addojuvvot vejolašvuohta gullojuvvot go nationálačoakkálmasat gieđahallat áššiid, mat earenoamážit gusket sámi álbmogii. Go Stuorradiggi ovdamearkan gieđahallá Norgga vuođđolága nuppástuhttima, mii váikkuhivččii sámi gillii, kultuvrii ja servodateallimii, de livččii Stuorradiggi geatnegas gulaskuddat maid Sámediggi oaivvilda ovdalgo mearrida áššis. Nu ii leat dilli dál. ¶
Davviriikkaid sámekonvenšuvnnas meroštallojuvvo sámiid iešmearridanvuoigatvuohta eanaš dušše ráđđádallanvuoigatvuohtan áššiin main lea earenoamáš mearkkahus sámi álbmogii. ¶
Sámedikkiin galgá vuoigatvuohta ieža mearridit duššefal siskkáldas áššiin. Muhto vel dakkár áššiinge várrehit ráđđehusat alcceset rievtti sehkket iežaset sámiid siskkáldas áššiide ja stivret sin bajil oaivvi. Ovdamearkan galget stáhtaid eiseválddit sámedikkiid dáhtu vuostá sáhttit čálihit sámedikkiid jienastusloguide olbmuid geat eai leat sápmelaččat. ¶
Ortnet ii olat riikkaidgaskasaš álbmotrievtti vuolimus standárdda rádjai. Juos Norgga, Ruoŧa ja Suoma sámedikkit guorrasit konvenšuvdnii nu go dat dál lea, de mihtet álbmoga válljen politihkalaš áirasat seammás dasa, ahte sámi álbmogis ii leat iešmearridanvuoigatvuohta iežas áššiin, mii lea ovttaárvosaš iešmearridanvuoigatvuođain mii ránnjáálbmogiin dážain, ruoŧŧelaččain ja suopmelaččain lea sin áššiin. ¶
Lea vuorrástuhttit go Norgga, Ruoŧa ja Suoma ráđđehusat – sámedikkiid oassálastimiin – buktet ovdan konvenšuvnna mii máksá ahte sámi álbmogis eai leat vuoigatvuođat mat leat ovtta veardásaččat máilmmi eará álbmogiid ja álgoálbmogiid vuoigatvuođaiguin. ¶
Ráđđehusat sárdnot suorrenjuokčamiin álgoálbmotáššiin. Riikkaidgaskasaš oktavuođain leat iežaset divustan njunnošii sártnuhit ON oaivečoakkálmasa mearridit ođđaáigásaš ja oalle nanu deklarašuvnna álgoálbmogiid vuoigatvuođaid birra. ¶
Sii leat maid bargan garrasit oažžut nanu loahppadokumeantta ON máilmmikonfereanssas álgoálbmogiid birra 2014, mii geatnegahttá lahttostáhtaid riikkaineaset bidjat doibmii ja ollašuhttit vuoigatvuođaid mat leat mearriduvvon álgoálbmotjulggaštusas. ¶
Dát golbma ráđđehusa celket almmage gárvásit šiehtadallan sámekonvenšuvnnaineaset, ahte sámiin eai leat seammá olmmošvuoigatvuođat go eará álbmogiin ja álgoálbmogiin máilmmis. ¶
Konvenšuvdna gáržžida sámiid iešmearridanvuoigatvuođa ja eana- ja čáhcevuoigatvuođaid ja cieggada dán gáržžideami. Konvenšuvdna lea mielde vuoldimin álbmotrievttalaš ovdánemiid ja vuoittuid mat leat olahuvvon maŋimuš moaddelogi jagi bajis. Ja Norga, Ruoŧŧa ja Suopma leat jáddamin spáiddarin mii lea ofelastán máilmmi buorebut gudnejahttit, ovddidit ja suodjalit olmmošvuoigatvuođa ja álgoálbmotvuoigatvuođaid. ¶
Sørkjosenis Ráisa suohkanis lei otne kontrolla Politiijain. Sii iske oktiibuot 75 biillaid, muhto ii oktage sis rihkon lága. ¶
Härjedala gieldda kulturbálkkašupmi 2016 juhkko ártistii ja juoigái, Jon Henrik Fjällgren. ¶
Jagi 2016s lea Härjedalas sáhttán árvalit olbmuid geat leat dahkan juoga buori ja ovddidan guovllu kultureallima. ¶
– Jon Henrik Fjällgren lea máŋgii ovdal evttohuvvon ja dál de vuittii son, muitala Härjedala gieldda astoáigge- ja kulturhoavda Patrik Byström SR Sameradion & SVT Sámi neahttasiidui. ¶
Son lohká ollugiid dán jagi árvalan evttohasaid, muhto Fjällgren dat orui sin mielas buoremusat ovddidan sin árvvuid. ¶
– Son lea erenoamáš bures ovddidan sámekultuvrra riikkamediijain, čilge Byström. ¶
Dá lea árvvoštallanjoavkku čilgehus: ¶
«Son lea musihkainis lokten sámekultuvrra ođđa vugiin ja lea erenoamážit geasuhan nuoraid.» ¶
Dán dieđiha Stáhta geaidnodoaimmahat . Báikkis galgá leat heitogis dálki. Geaidnu lea leamašan gitta 15:30 rájes, sii eai dieđe vuos goas sáhttá ráhpat geainnu. ¶
– Mii leat guhká fuomášuhttán guorahallandárbbu dáruiduhttima váikkuhusaide, cealkiba kveanasearvvi njunnoš-guovttos. ¶
Kveana- ja sámegiel-gielddus skuvlagárddis. Sáme- ja kveanamánát geat sáddejuvvojedje internáhtaide. Rápmi ja liigebálká oahpaheddjiide geat ledje čeahpit dáruiduhttit sáme- ja kveanamánáid. ¶
Diet leat oasážat ovddeš dáruiduhttinpolitihkas, Norgga historjjás. ¶
– Mii leat guhká fuomášuhttán guorahallandárbbu dáruiduhttima váikkuhusaide – sihke kveanaid ja sápmelaččaid hárrái. Danin leatge ilus ahte ášši ovddiduvvo Stuorradiggái. ¶
Dán čállába Trygg Jakola ja Hilja Huru preassadieđáhusas, maŋŋá go bođii ovdan ahte Sosialisttalaš Gurutbellodat boahtá evttohit ahte Norgga eiseválddit ásahit guorahallan- ja soabadankommišuvnna – mii maiddái gohčoduvvo duohtavuođakommišuvdna. ¶
– Soabadeapmi livččii ulbmil kommišuvnna ásahemiin. Sápmelaččaide leat gal moddii juo šállošan dáruiduhttima. ¶
– Muhto jos odne galgat buoridit dili, de ii leat doarvái šállošemiin. ¶
Nu celkkii Kirsti Bergstø (SG) moatte beaivve áige. ¶
– Dát lea gal juoga mii livččii áigá juo galgan ásahuvvot. Muhto buoret maŋŋit go ii goassige. ¶
Dán dadjá ges skuvlahistorihkkár Svein Lund, gii dovdá dáruiduhttima váikkuhusaid bures. ¶
Duohtavuođakommišuvnna ásaheami dárbbu čilge earret eará ná: ¶
– Dat han gávdnojit ain politihkkárat geat čuoččohit ahte dáruiduhttin lei buorre – dahje ahte dáruiduhttin ii leat goassige oppa geavvan ge. ¶
– Don leat breavas čállán Kirsti Bergstøi ahte duohtavuođakommišuvnnas ferte leat viiddis politihkalaš ovddasteapmi. Čilges dien. ¶
– Mun lean smiehttan veahá daid lávdegottiid mat ovdal lea leamašan, ovdamearkka dihtii Sámelávdegoddi mii ásahuvvui 1956:s, dahje dan nu gohčoduvvon Riddoguolástanlávdegotti. ¶
– Guktuid lávdegottiid oktavuođas geavai nu ahte sii ledje siskkáldasat lávdegottis ovttaoaivilis loahpacealkámušain. Muhto maŋŋá lávdegottiid bargguid, de šadde olgguldas vuostecealkámušat. ¶
– Ovdamearkka dihtii Riddoguolástanlávdegotti árvalus, maid Norgga ráđđehus maŋŋá hilggui. Danin sávašin mun ahte duohtavuođakommišuvnna miellahtut galggašedje leat dakkárat geat eai buohkat leat álggus ovttaoaivilis, vai buot oaivilat bohtet ovdan lávdegottis. ¶
– Nu ahte mun sávan ahte bovdejit maiddái vaikko Ovddádusbellodat- ja «Etnisk og demokratisk likeverd» -ovddasteddjiid kommišuvnna miellahttun, oaivvilda Svein Lund. ¶
– Áinnas dakkárat geat dorjo dáruiduhttima miellahttun. Dalle lea vejolaš ahte sii ohppet veahá, lasiha skuvlahistorihkkár. ¶
– Lea čielggas ahte eiseválddit áigo jávkadit sihke kveana- ja sámegielaid. Kommišuvdna galggašii guorahallat guktuid álbmogiid gillámušaid dáruiduhttinpolitihkas, čállába kveanasearvvi ovddasteaddji-guovttos Trygg Jakola ja Hilja Huru. ¶
– Mii dárbbašit máhtu jos galgat soabadit ja addit ándagassii. Ovttaskasolbmuid vásáhusaid ja historjjáid bokte lea vejolaš čilget eiseválddiid vearredaguid kveanaid ja sápmelaččaid vuostá, lasiheaba. ¶
Sosialisttalaš Gurutbellodat ovddida ášši Stuorradiggái ovdal juovllaid. ¶
Lea ain eahpečielggas šattašgo Stuorradikki eanetlohku doarjut evttohusa. ¶
Norgga kveanalihttu gáibida ahte ráđđehus ásaha sidjiide kulturfoandda nugo sámiin lea sámefoanda. ¶
Norgga kveanalihttu gáibida ahte Norgga ráđđehus ásaha 150 miljovdnasaš kulturfoandda kveanaid várás ja dán foanddas galget leat seammalágan ekonomalaš eavttut go sámeálbmotfoanddas. ¶
– Dán sii gáibidit vai kveanakultuvra ja -giella bisušii ja ealáskivččii, lohká Norgga kveanalihtu jođiheaddj Rune Sundelin. ¶
GULDAL: Kveanat gáibidit foandda ¶
Go bohccot dahje eará eallit eai beasa šat gosage báktesteallis, de sáhttá dadjat ahte dat leat ladnjen dohko. Dalle dat leat mohkohaddan dohko, ja lea váttis beassat doppe eret dearvan veahki haga. ¶
Læstadialaš osku leavai nu johtilit davvin 1840-logus ahte olbmot lohke ahte muohta dego bulii. ¶
Lars Levi Læstadius lei Gárasavvonis báhppan 1840 logus. Juovlamánu 13.beaivvi 1843 nammaduvvui son «general-visitatorin» ja galggai de johtit sárdnemátkkiin skuvllaid ja čoakkalmasaid mielde Ruoŧa Sámis. Mátkkis ruovttoluotta Gárasavvonii deaivvai son nuorra sámi nissona gii bovttii su vel nannosat oskui, nu sárdnidišgođii son govvádusaid bokte. ¶
Olbmot válde vuostá dán oskku danne go dat attii olbmuide vejolašvuođa muhtin eará oskkolaččas bivdit ándagassii suttuidis ovddas, ja son de duođaštii ándagassii addojumi áhči, bártni ja bassivuoiŋŋa namas. ¶
Læstadialašosku lea suorgi mii gullá Norgga Girkui. Dán oskkusuorggi vuolggahii Lars Levi Læstadius, gii lei báhppan ruoŧa Gárasavvonis. Sámit čuovvoledje Læstadiusa, ja su sártnit geasuhedje olu olbmuid. Læstadius čálii ieš sártniid ja attii daid sárdnideaddjiide geat johte ja sárdnidedje iešguđet guovllus, nu muitala Norgga Árktalaš universitehta, UiT, historjá- ja religiudnafakultehta vuosttašamanuensa Roald Kristiansen. ¶
Læstadius riegádii Davvi Ruoŧas logus 1800. Su ruoktu lei hui boaittobealde, ja lei máŋga miilla lagamus ránnjái. Su bearaš elii eanadoaluin, áhčči lei oalle juhkki, ja go alkohola lei juhkan de sáhtii son leat oalle doron. Lars Levi Læstadius manai báhpaskuvlii, ja šattai báhppan. Son háliidii bargat sámi guovlluin, ja sárdnidit sámiide. ¶
Go Læstadius lei virgáduvvon báhppan Gárasavvonii, ja nammaduvvon «general-visitatorin» , mii mearkkašii ahte son galggai johtit skuvllaid mielde ja sárdnemátkiin muitalit kristtalaš oskkus. Sárdnemátkkis deaivadii son sámi nissoniin Milla Andersson-Clementsdatteriin. Son lei riegádan 1813, son vásihii lossa bajásšaddama mánnán go ruovttus lei jugešvuohta, son illástuvvui ja sii elle geafivuođas. ¶
Dáinna nissoniin, Millain, dat šattai Lars Levi Læstadius ságastallat, ja su jurdagat bokte Læstadiusa bargogoahtit garrasit eastadan dihtii alkohola geavaheamis. Seammás sárdnidišgođii Læstadius eanet jorgalusas ja ráhkesvuođas, suttuid ándagassii addojumis ja Ipmila ráhkesvuođas. Dán sárdnidan vuogi dat čuovvoledje sápmelaččat, nu leavvagođii dát sárdnidanvuohki olles Sápmái. ¶
Biekkat leat maid máŋggaláganat. Okta lea láfubiegga, mii dibme muohttaga. ¶
Láfubiegga lea galbma njáhcubiegga, muhto dattetge ii biđe ligget muohttaga nu ahte njázuda albma láhkai. Láfubiegga lea čoaskkis, muhto liikká dibme muohttaga. Dat cugŋuid ložže, čákŋá muohttaga sisa. Ja muohta šaddá nu silli, ja de seakŋu. Láfubiegga geavahuvvo dávjá muohttaga oktavuođas. ¶
Lágádusain eai leat doarvái návccat gárvet oahpponeavvuid, lohká Iđut lágádusa beaivválaš jođiheaddji, Åge Persen ¶
Dušše bealli oahpponeavvuin maidda Norgga Sámediggi lea addán doarjaga leat gárvvistuvvon. ¶
Iđut lágádusas leat badjel 30 oahpponeavvoprošeavtta mat eai leat vel gárvvistuvvon. ¶
- Mis eai leat leamaš návccat gárvet buot prošeavttaid rievttes áigái, lohká Persen. ¶
GULDAL: Lágádusat návccaid haga ¶
- Muhtun barggut leat maŋŋonan dan geažil go ráhkadeaddjit dahje girječállit eai leat vel geargan dainna bargguin. ¶
Maŋŋoneapmi boahtá maid das go Iđut lágádusas eai leat doarvái návccat, go moai letne dušše guovttá dápppe. Mis leat olu eambbo barggut go dat mat gusket oahpponeavvuide. ¶
Dalle ádde juohke okta go dušše guokte olbmo galget buot dieid buvttadit, ahte lea menddo unnán kapasitehta, lohká Persen ¶
Sámi oahpaheaddjit leat guhká váidalan oahpponeavvodili sámi skuvllain. ¶
Norgga Sámediggi lea geahččalan buoridit dili ja lea 2001:s 2005` rádjái juolludan badjel 68 milijuvnna ruvnno oahpponeavvobuvttadeapmái. ¶
Lihká leat dušše bealli dan 315 oahpponeavvoprošeavttas mat alggahuvvojedje dien aigodagas gárvvistuvvon. ¶
Iđut lágadus lea okta lágadusain mi lea ožžon doarjagiid buvttadit oahppanevvuid. ¶
Measta logi miljovnna ruvnno lea lágadus ožžon Sámedikkis 2001 ja 2005 gaskka oahpponeavvobuvttadeapmái. ¶
Persen datte lohpida ahte buot álggahuvvon oahpponeavvut galget gárvvistuvvot dađistaga. ¶
- Dat reforma maid Sámediggi čađahii 2000:s, dasa eat beassan min lágádusas váikkuhit mo ge. Mii eat beassan buktit iehčamet oaiviliid áššái ja mii fertiimet beare ohcagoahtit dieid eavttuid vuođul maid Sámediggi dalle bijai. ¶
Dál čájehuvvo ahte ortnet ii doaimma, ja dat ii sáhte doaibmat albma láhkai, oaivvilda Persen. ¶
- Sámediggi ferte váldit eambbo ovddasfástádusa oahpponeavvobuvttadeamis, jus dat galggaš doaibmat boahtteáiggis, lohká Persen ¶
Ruoŧalaš Lars Lagerbeck lea Norgga dievdduid spábbačiekčanriikajoavkku ođđa hárjeheaddji. Son galgá leat hárjeheaddji golbma jagi. Norgga spábbačiekčanlihttu presenterii dan ođđa riikajoavkku hárjeheaddji preassakonferánssas diibmu 12.00. ¶
Nussir ruvkefitnodat lea ožžon ođđa luoitinlobi Riehpovutnii. Luondu ja Nuorat leat čavgemin suittehiid, ja čuoččuhit ahte 2000 olbmot leat gergosat akšuneret. ¶
– Heahpanan go riddoriika Norga áigu diktit ruvkefitnodagaid luoitit iežaset bázahusaid vuonaide. Dat ii leat man ge láhkai dohkálaš, dadjá Luonddu ja Nuoraid jođiheaddji, Ingrid Skjoldvær. ¶
Otne mearridii dálkkádat- ja birasdepartemeanta ođasmahttit Nussir ruvkefitnodaga luoitinlobi Riehpovutnii, ja hilgut moaitámušaid maid earret eará Luondu ja Nuorat leat ovddidan. ¶
– Dattetge lea ráđđehus diktimin ruvkkiid luoitit mirkkuid vutnii mas lea sihke luossa-, dorski-, báldá-, sáide- ja sallitriggodat, joatká biras searvvi jođiheaddji. ¶
Historjjálaš juovlaskeaŋkan, gohčoda Nussir-direktevra, Øystein Rushfeldt, departemeanta mearrádusa. ¶
– Mus lea álo leamaš jáhko dán prošektii, ja lean luohtán dasa ahte boahtá ordnašuvvot, dadjá Rushfeldt NRK:i. ¶
Dálkkádat- ja birasministtar, Vidar Helgesen, dadjá ahte birasváikkuhusat leat vuđolaččat dárkkistuvvon, ovdalgo válde mearrádusa. ¶
– Ja dán áššis lea dohkálaš addit luoitinlobi, oaivvilda Helgesen. ¶
– Sámedikki dievasčoahkkima mearrádus mas Sámediki eanetlohku lei vuostá Nussir ruvkedoaimma Fálesnuori suohkanis, bissu ain. Nu cealká Sámedikki ráđđeláhttu, Inger Eline Eriksen (Árja). ¶
Son dadjá ahte Sámediggi ii leat duhtavaš ášši proseassain mii lea otná mearrádusa vuođđun. Son loga Sámedikki leat ovttamielalaš váikko sii gal juo vurde diekkár mearrádusa ráđđehusas, cealká Inger Eline Eriksen. ¶
Departemeanta lei ovdalis addán luoitinlobi. Sámediggi, Norgga Luonddugáhttenlihttu (Naturvernforbundet), Luondu ja Nuorat, ja Norgga Luossajogat (Norske Lakseelver) moite mearrádusa, go oaivvildedje ahte eai lea váilevaš diehtu man láhkai ruvkedoaimma boahtá váikkuhit luonddu. ¶
Øystein Rushfeldt ja Nussir rahkánišgohtet dál huksenplánaid. Dan seammás rahkána Ingrid Skjoldvær ja Luondu Nuorat akšuneret. ¶
– Leat birrasiid 2000 olbmot geat leat gergosat, ja mii boahtit vaikko láhkkiiguin čatnot, jus lea dárbu, dadjá Luondu ja Nuorat jođiheaddji. ¶
Sámi artista Lars Ante Kuhmunena jietna galga dál gullot miehtá Eurohpá ¶
CD-skearru "Birrasis" almmuhuvvo miessemánus earret eará Duiskkas, Belgias ja Italias. Duiskalaš skearrofitnodat Singing Frog Music & Media dat galga almmuhit Kuhmunena skearru riikkaidgaskasaččat. ¶
GULDAL: Skearru almmuha Eurohpás ¶
Per Olof Nutti lea njukčamánu dálostallan Lásságámmis. Doppe son heivehalai dájahusaid luđiide, maid luohte-CDii áiggošii almmuhit. Ii dieđe vuos goas dat CD gárvána. ¶
Nutti juoiggada olu, ja eanemusat bohtet luođit go son lea meahccis. Doppe dat maid riegádit ođđa luođit. Son áigu iežas guovllu luđiid juoigat CDii. Ná son daid luđiid áiggošii vurket boahteáigái. ¶
Nutti himáhaddá, ja lohká ahte sáhtašii vaikke Western šuoŋaid juoiggadit. Son diehtá nuorat dat gal lea geahččalan dáid juoiggadit. Soaitá iešge searvat geahččalit daid juoiggadit. Muhto dál son gal lea čohkkemin iežas guovllu árbevirolaš luđiid, maid CDii áiggošiid juoigat. ¶
Lásságámmis, dán dálus sáhttet dutkit ja dáiddárat bargat hui ráfis. Dallu lea ásahuvvan justa fal danin. Go Áillohaš jámii, de ásahuvvui vuođđudus 2004, ja Norgga Sámediggi, Omasvona gielda, Romssa fylkkasuohkan ja Romssa Universitehta oamastit dán dálu de ovttas. Vuođđudusa ulbmilparagráfas čuožžu ahte dat galgá hálddašit Nils-Aslak Valkeapää árbbi, dan vuoiŋŋa ja filosofiija mielde mii boahtá ovdan su bargguin ja almmustusain. ¶
Romssa fylkkasuohkan ja Norgga Kulturdepartementa dat juolludii ruđaid nu ahte vuođđudus sáhtii oastit Lásságámmi, ja álggahit barggu dahkat dan dutki- ja dáiddárviessun. Per Olof Nutti lohká Lásságámmi lean erenoamaš buorre bargobáikin. Luondu das olggobealde dálu juo movttiidahtii su huradit báruide mat márre das dan lássá vuostá. ¶
Dál lea čakča jo gieđas, ja áigi goas lasttat fiskkodišgohtet dahje ruškkodišgohtet. Ja leage nu ahte go lasta lea ruškkodan ja gahččagoahtán jo, de bohtet lastaramadagat mat váldet buot lastta. ¶
Gáldu: NRK SR dálkesátnejoavku ¶
Sampmi ¶
– Dál čuožžilit stuimmit, logai Pål «Moddi» Knutsen ovdal go almmuhii skearrustis. Ovdal konseartta bođii diehtu ahte su čuojaheaddjit sáhttet biddjot giddagassii 7 jahkkái. ¶
Otne eahkes doalla Moddi ovttas Arkhangala Gámmárorkesteriin konseartta Girkonjárggas. ¶
Dan orkesteris čuojahit ruoššat, ja sin ruovtturiika dieđihii Knutsenii ahte sii eai berre čuojahit Ruošša joavkku Pussy Riot lávlaga Punk Prayer, danne go sin mielas lea dát ekstremisttalaš lávlla. ¶
Pussy Riot-lávlla «Punk Prayer» dat lea mii suhttada Ruošša eiseváldiid. Dán lávlagis lávlot Putina ja Ruošša birra. Gámmárorkestera čuojaheaddjit sáhttet geavvat 7 jahkkái giddagassii jus dán lávlaga čuojahit, dieđihedje Ruošša eiseváldit. ¶
In daga maidege mii sáhta earáide šaddat várálažžanPål Knutsen ¶
Sii eai leat lávlon dán lávlaga gosttege, danne go Knutsen ii loga háliidit bargat dakkáriid mii sáhta šaddat earáide su joavkkus várálažžan. ¶
– Ahte olbmot reagerejit ja vigget cakkadit min barggu čájeha ahte dát fáddá «lobihis lávlagat» ain lea hirbmat áigeguovdil. ¶
Geahča  Punk Prayer musihkkavideo. ¶
200 jagi boares luohti, man birra Harald Gaski lea čállán iežas dutkamis, lea dat sámi lávlla ¶
su skearrus. ¶
Shaman and the thief lávlla lea suollaga ja noaiddi birra. Suola lea báhppa gii badjelgeahččá sápmelaččaid ja sin noaiddi. Son lea ožžon veahki Mari Boines lávlut, ja Boine jietna lea dat noaidi. ¶
Gula Moddi ja Gaski čilgehusa ¶
Gápmasat, náhkkebiergasat fertejit šlávvanuššat jos dat leat garrasat. ¶
Gápmasat, mat lea goavrragan čoahkkái, leat roaškas(at) dahje garrasat. Roaškkas lea eambbo go garas. Daid ferte galbmasa ovdii bidjat šlávvanuššat (dipmat) jogo galbma keallárii, olggos dahje olgovistái. ¶
Go njuoska gápmasiid lea vuolahastán, de ferte daid diktit vuos boahkkut (veahá goikkihit) ovdalgo daid heŋge goikat. Jos daid heŋge ovdalgo bohkkot, de sáhttet vuolahasat láhppot. ¶
Vuolahasttedettiin lea deaŧalaš váruhit ahte ii bija gávu vuolahasaid go dat sáhttet ravgat eret. Ja jos gámas lea goikkis, de ferte dan láktadat ovdalgo vuolahastá. ¶
Gáldu: Kirsten J. Gaup, Kárášjohka. ¶
Jos it dovdda lávvosániid dahje goahtesániid, de dál sáhtát oahppat dovdat muhtun sániid. ¶
Publisert ¶
Šielbmá dahjege šielbmamuorra lea vuogas uvssa bokte vai ii borgga sisa. Guldal mii daddjo šielmmá birra: ¶
Šielbmá ¶
Bearpmehat leat guokte jorba muora uksageahčen mat uvssas mannet árageđggiid rádjai. ¶
Loaiddut leat čohkkán- ja oađđensajit guovttebeal árrana. Árbevirolaččat lei eatni guovtto áhčiin sadji gurut bealde, ja stuorát mánáid ja gussiid sadji gis olgeš bealde. ¶
Rákkas maid lea vuogas lávus vai bivvá oađđit. ¶
Sokkit leat guovtte bealde loavdaga lahka. Doppe lávejit bivuid, biktasiid ja muđui gálvvu atnit. ¶
Boaššu lea siskkimuččas. Doppe atnet borramušaid. ¶
Go áiggut vuoššat lávus, de lea vuogas diehtit erohusa skirttegis ja rikkis . Guldal čilgehusa: ¶
Skirttet ja riggi ¶
Gáldu: Ráikku Káre, Karen Utsi Somby. ¶
Sampmi ¶
NRK Sámi Radio bearjadat guoimmuhansáddagis "Namaheapmi" , lea okta olmmoš geasa guldaleaddjit liikojit hirbmosit. Rámppas boazosápmelaš Áslat. ¶
«Mis leat nu stuora miesit ahte dárbbašuvvojit 3 olbmo go gálga merket» . Nie rámpo Ásllat go muitala iežas bohccuid birra. Ja man nu sivas leat sámirádio guldaleaddjit liikostan Ásllagii. ¶
Prográmmadahkki Ronald Isaksen Pulk muitala ahte prográmma lea ožžon ollu beroštumi maŋŋel go Áslat gullogođii «Namaheapmi» guoimmuhan sáddagis. ¶
– Oainnán Facebookas movt olbmot juogadit dan sáddaga liŋka mas Ásllat gullo. Ja oainnán olbmot rešket go Ásllat rámpo iežas bohccuid ja vel iežas ge. ¶
– Áslagis lea juoga mii deaivá olbmuid, son orro olaheame sihke nuorra ja rávisolbmuid, dadjá Pulk. ¶
Pulk lea ráhkadan olu guoimmuhan sáddagiid rádios, nugo "Viimmat bearjadat" sáddagiid ovttas Ole Rune Hættain. Ja son muitala ahte lea hárve go okta karaktera oažžu nie stuora fuomášumi. ¶
– Juohkehaččas lea iežas jiellat, muhto Ásllat orru dakkár geasa buohkat liikojit. ¶
– Guokte nissonolbmo jearaiga mus ahte lea go Áslat singel, ahte galgen sus jearrat dan boahtte háve, reašká prográmmajođiheaddji. ¶
Pulk lohpida ahte Áslat gullo juohke bearjadaga geasi rádjai. ¶
– Jua, mus lea buorre gulahallan Ásllagiin, son áigu leat olahan muttos bearjadagaid. ¶
– Odne mii gullat go Ásllat lea áidestoalppuid čuollame. Ja diehttelasat ribaha son veaháš rámpot, reaškkiha Ronald Isaksen Pulk. ¶
> Guldal «Namaheapmi» prográmma dás diibmu 16.30: ¶
- Leansmánne galggašii ruovttoluotta, lohká sátnejođiheaddji Inger Katrine Juuso, muhto politimeašttir biehttala. ¶
Unjárgga gielddastivra gáibida ruovttoluotta sihke leansmánne ja bálvváid maid sirde Detnui 2005:s. ¶
Dalle šattai dán guovtti gielddas oktasaš politibálvalus. ¶
-Ii leat dohkkálaš ahte Unjárgga leansmánnes lea kántuvra Deanus, lohká doaiibmi sátnejođiheaddji Inger Katrine Juuso. ¶
GULDAL: Unjárgii leansmánni ¶
2005:as álggahuvvui geahččalanortnet gos sirde eanaš Unjárgga leansmánne bargonávccaid Detnui. Unjárggas bisui gal leansmánnevirgi, muhto golbma beaivvi vahkkui čohkohallá Unjárgga leansmánni Deanu leansmánnekantuvrras. ¶
Dál eai fidne unjárgalaččat leansmánnebálvalusa gieldda siskkabealde go njeallja diimmu guktii vahkkui. ¶
- Ortnet gal ii leat doaibman nu bures, ja erenoamážit go Unjárgga olbmot eai báljjo beasa oaidnit ge politiáid. ¶
Gal dan gal berrešedje beassat, lohká Juuso. ¶
Muhto Nuorta Finnmárkku politimeaštir Håkon Skulstad gal hálida joatkit geahččalanortnegiin. ¶
- Unjárggas dat han orrot vuollil duhát olbmo, ja min mielas lea otná ortnet doarvái daid dárbbuid ektui. Ovttasbargu Deanu - ja Unjárgga leansmánne kantuvrra gaskka, doaibmá min mielas bures, oaivvilda Skulstad. ¶
Dajaldat være klar for å konkurrere sáhtášii dadjat sámegillii ná: leat gearggus gilvvohallat. ¶
Adjektiivvaid gearggus ja gárvvis gaskkas lea erohus. Gearggus mearkkaša ahte dál de lea dan muttus ahte sáhttá juoidá dahkat, omd. Dál de lean gearggus gilvvohallat; Leatgo gearggus bargui? Gárvvis gis mearkkaša ahte juoga lea válmmas, lea geavahan láhkai, omd. Gákti lea gárvvis. ¶
Sampmi ¶
Felgen Orkester leat ráhkkaneamen hirbmadit Guovdageidnui vuolgit doallat šovva. ¶
– Lea dehálaš jurddašit veahá eará láhkai go earát musihkkasuorggis. Mii háliidit ahte ii galgga leat dušše musihkka mii gullo ja oidno konsearttas. Lea somá geavahit veahá eará gaskaomiid, muitala Felgen Orkestera almmái Morten Ailu Hansen. ¶
Guhkesbearjadaga lea sis konsearta Báktehárjjis, ja dalle sii dollet stuorra šovva. Diibmá lei sis konsearta Kárášjogas beassážiid, dalle ledje sis maid lávdegaskaoamit. ¶
– Mii gulaimet maŋŋá go doalaimet šovva Kárášjogas diibmá, ahte dat lei hirbmat buorre, muhto dán jagi galgá šaddat vel buorebun! ¶
– Mis galget leat dolat lávddis, ja dakkár lávdegaskaoamit maid AC/DC, Rolling Stones ja Justin Bieber geavahit – Ja dasa lassin vel Felgen Orkester! ¶
Sii geavahit dása buot dietnasa maid ožžot dien beaivvi Guovdageainnus, muhto ii daga maidege, go sin mielas šaddá somá addit geahččiide erenoamáš vásáhusa. ¶
– Várra mii vuoitit veahá das boahtteáiggis, vaikko dal de dál geavaheažžatge olu resurssaid dása. Soitet boahtit vel eanet olbmot min boahttevaš konsearttaide. ¶
Hansen muitala ahte sii háliidit oažžut dakkár gova, ahte sii leat veahá earáláganat go eará musihkkajoavkkut Sámis. ¶
Dása dárbbašuvvo albma teknihkkár, ja sii leat viežžan su Mátta-Norggas. Son lea jo bargan stuorra máilmmi beakkániiguin, namuhan dás Avicii, Justin Bieber ja David Guetta. Ja go teknihkkár boahtá sidjiide veahkkin, de ii daga maidige vaikko vel beakkálmas Isac Elliot leage maid čuojaheamen doppe. ¶
– Mun háleštin pyro-tehknihkkáriin ja muitalin sutnje ahte Isac Elliot maid boahtá. Son logai ahte go min musihkka ja su lávddegaskaoamit bohtet oktii, de šaddá guovtte geardde buoret šovva go Elliotas! – Muhto dieđusge lea Isac Elliot hirbmat čeahppi, ja šaddá gal váttis dahkat seammá buori konseartta go son. Muhto mii gal bargat nu bures go sáhttit, ja mii galgat ráhkadit buoremus konseartta mii mis goassege lea leamaš. ¶
– Go dii lehpet jo bargan nugo máilmmi beakkálmasat, ja sii han lávejit maid dánsut lávddis, goas bat Felgen Orkester dahká dan? – Mii leat gal geahččalan dánsut veahá hárjehaladettiin, muhto lávddis ii oro gal dat dáhpáhuvvamin vuos gal, reašká Hansen. ¶
Dál orru lihkká šaddamin ealgabivdu Anárjoga álbmotmeahccis dán jagi. ¶
Finnmárkku fylkkamánne áigu dál veahkkin ruhtadit ealgabivddu Anárjoga álbmotmeahccis ja dál lea Finnmárkuopmodat duhtavaš. ¶
Gieskat dieđihii Finnmárkuopmodat ahte heaittihit ealgabivddu Anárjoga álbmotmeahccis go juohke jagi lea vuollaibáza dán bivddus. Dál áigu Finnmárkku fylkkamánne veahkkin ruhtadit ealgabivddu álbmotmeahcis, muhto fertejit de vuos oažžut ruhtadoarjaga direktorahtas. ¶
– Duohtavuohta lea ahte jos šaddet beare olu ealggat álbmotmeahccis, de dat fas čuohccá šáttuide ja vuvdiide go ealga daid guohttu, dadjá Finnmárkku fylkkamánne birasgáhttenossodaga Ørjan Jensen. ¶
Finnmárkku fylkkamánne lea ohcan 250.000 ruvnna Luondduhálddašan direktorahtas, ja vurdet vástadusa daid beivviid. ¶
2003 rájes lea Anarjoht álbmotmeahcis leamašan ealgabivdu, fylkkamánne lea sierralobi dahje dispensašuvnna bokte dohkkehan bivddu. Muhto dát sierralohpi nohká boahtte jagi, 2010is. Ja jus de ain galget bivdit ealggaid álbmotmeahcis de fertejit rievdadit luonddugáhttennjuolggádusaid , go dála njuolggádusaid mielde ii leat lohpi Anárjoga álbmotmeahcis bivdit ealggaid. ¶
– Sii gal árvvoštallet fylkkamqnne bealis dqid njuolggqdusaid, go oidnet doppe ain dárbbu čađahit ealgabivddu boahttejagi rájes, muitala Ørjan Jensen. ¶
FeFo áigu árvvoštallat rahpat Anárjoga ealgabivddu ođđasit, jus suodjalaneiseválddit gokčet liigegoluid, nu go helikopteri. ¶
– Finnmárkuopmodagas leat gergosat jođihit ealgabivddu álbmotmeahcis vaikko juo dán čávčča jus ožžot ruđaid fylkamannis, muitala Fefo direktevra Jon Meløy. ¶
Luonddugahtten direktorahtas eat ožžon ovttage ságaide gii livčči sáhttit vástidit juollodit go Finnmárkku fylkkamánnei ruđa dán bivdui vuoi eai. ¶
– Go "knutepunktfestivalan" dál lea Riddu Riđđu dohkkehuvvon, de šaddet buorit ovdánanvejolašvuođat, lohká Sámediggeráđi bargiidbellodaga lahttu, Vibeke Larsen. ¶
Rabadettiin dán jagi Riddu Riđđu festivála, de almmuhii kulturministár Trond Giske ahte dát festivala nannejuvvo ja oažžu nu gohčoduvvon "knutepunktfestivala stáhtusa" . ¶
Sámedikki mielas lea buorre go Riddu Riđu lágideaddjit leat nagodan juksát dákkár dási festiválii. ¶
GULDAL: Dehálaš festiválii ¶
GULDAL: Bajimuš festivalaid searvvis ¶
Ráđđelahttu, Vibeke Larsen, čevllohallá dál Riddu Riđu lágideaddjiiguin. Son ii oppa eahpit ge ahte festivala dál ovdána issorasat: ¶
– Illubeaivin dat ferte gohčodit ievttáža ja mun hálidan sávvat lihku lágideaddjiide. Dás dat han lea sis 17-jagi astoáiggebargu duogábealde, lohká Larsen. ¶
"Knutepunkt status" mearkkaša ahte Riddu Riđđu lea almmolaččat dohkkehuvvon Norgga festivalaid ovddemuččaid searvái iežas suorggis, ja lea dalle sihkkaraston jahkásaš stáhtadoarjaga fidnet. ¶
Larsen rámida maiddái Kulturministára, ja doaivu Sámediggi leamaš mielde váikkuheamen dán positiivvalaš mearrádussii mii dál lea boahtán ráđđehusas. ¶
– Ilolaš diehtu Giskes mearkkaša ahte festivala dál sáhttá ovdánahttot nu go leamaš ulbmil, namalassii šaddat nana váikkuheaddji riikkaidgaskasaš festivalan. Riddu Riđđu han lea álgoálbmot festivála man birre dihtet juo viidát máilmmis, ja go dál oažžugoahtá stáhtadoarjaga, de han sáhttet miellagiddevaš vejolašvuođat rahpasaddat, lohká Larsen. ¶
Davvi Norgga Universitehta buohcciviesus dieđihit dál ahte dievdu 30-jagiin gii ikte roasmmahuvái biilalihkohisvuođas guovdageainnu ja Máze gaskkas, ii leat nu bahut roasmmahuvvan. ¶
Su dilli lea dál stabiila. Guokte biilla dat beaškkeheigga oktii, ja olmmái lei vuoddji nuppi biillas ja sáddejuvvui Tromsii Sea King helikopteriin. ¶
Son lei okto biillas, dieđiha Oarje-Finnmárkku politiijaguovlu operasjonsjođiheaddji Jan Olav Schjølberg. ¶
Nuppi biillas ledje njealljes ja bearraša boarraseamos mánná, 14-jahkásaš, roasmmahuvái maid, muhto ii bahut. Son sáddejuvvui gal Hámmerfeastta buohccivissui. ¶
Ášši dutkojuvvo dál dábálaš vuogi mielde ja Álttá bultijat leat leamaš lihkohisvuođabáikkis. ¶
GULDAL: Politiijat dutket lihkohisvuođa ¶
Deanu Sámi Mánáid Teáhtera nuorra neavttárat lihkostuvve čájáhusain Troandimis. ISAK nammasaš kulturvissus lei olu reaškkas go nuorat ledje lávddis neavttašeamen «Lohkat Nollii» bihtá. ¶
Tråante 2017 doaluide searvvai maid Deanu kulturskuvla Sámi Mánáid Teáhter bihtáin «Lohkat Nollii» . Teáhterčájálmasa lea Kristofer Grønskog čállán, ja čájáhusa bagadallin lea leamaš Ebba Joks. ¶
Muitalus muitaluvvui nu gohčoduvvon mosaihkka drámaturgiijain, ja das ledje logi oasi. Čájáhusas muitaledje dálá áiggis, vássán áiggis, ja boahtte áiggis. Neavttárat govahalle nuoraid eallima, ja diehttalasat lei dás sáhka ođđa áigásaš digitála rusttegiin nugo Iphonain ja Ipadain. Gulahallan geavai dáid ráhkkanusaid bokte. ¶
Gehččiide lei čájáhus somá, go gullui olu reaškkas sálas, go duođai oidnui lávddis dat maid nuorat vásihit iežaset beaivválaš eallimis. ¶
Dihtosis lea ahte nuorat geavahit beaivválaččat sosiála mediaid, dáid bokte šáddá dávjá sáhka ráhkásmuvvamis, čiŋadeamis ja ruđas. Geavvá maid dávjá nu ahte dáid digitála ávdnasiid bokte maid suollemasat givssidit nuppiid. Ja dán čájáhusas geavvá maid báhčin, gánda ribaha báhčit gusa. Dan oktavuođas čuožžilit maid áššit maid nuorat ovttasráđiid geahččalit čoavdit. ¶
Deanu Sámi Mánáid Teáhtera nuorra neavttárat neavttašedje oalle čehpet. Ii vuhtton eahpádus gokkoge, dajaldagaid beare gurgalahtte. Sin hállan lei bures ráhkkanahtton ovdalgihtii, nuorat dadje sániid oalle čielgasit ja njuovžilit. ¶
NSR:a áirras Sámedikkis, Guovdageainnu sátnejođiheaddji Klemet Erland Hætta mielas lea buorre go Keskitalo lohpida leat NSRa presideantaevttohas. ¶
Aili Keskitalo dieđihii ikte NSRa riikkastivrii, ahte son vuolgá presideanttaevttohassan 2009 sámediggeválggaide. ¶
Son fidne maid stuorra doarjaga NSR:a báikkálaš servviin. ¶
GULDAL: Keskitaloi doarjja ¶
Aili Keskitalo šáttai vuosttaš sámi nisson Sámedikkepresideantan jagi 2005:as. Dalle moite soapmásat ahte son ii lean ovdal doaibman politihkkárin parlamentáralaš systemas, ja ahte Keskitalo dan sivas ii lean rivttes olmmoš láidestit Sámedikki. ¶
Guovdageainnu sátnejođiheaddji, Klemet Erland Hætta ii leat ovttaoaivilis dalá moaitagii, ja lohká Keskitalo dán golmma jagis čájehan ahte son lea duostilis politihkkár. ¶
Keskitalo mearredii geassádit Sámedikkepresideantan jagi 2007:as, máŋŋil go čuožžiledje ovttasbargováttisvuođat NSR:a ja dáid smávit joavkkuid gaskkas sámediggeráđis. ¶
NSR:a parlamentáralaš nubbinjođiheaddji, Randi Skum, oaivvilda ahte Keskitalo čájehii politihkálaš givrodaga ja nanusvuođa go geassádii. ¶
Aili Keskitalo lea leamaš Norgga Sámiid Rikkasearvvi jođiheaddji jagi 2003 rájes. Sámedikki vuogádagas lea son erenomážit beroštan ovddidit giella- ja skuvllaáššiid. Seammás lea son áŋgirit ovddidan sámiid vuoigatvuođaid, nugo mat minerallága oktavuođas. ¶
Maiddái Iinná ja biras sámiid searvvi jođiheaddji, Ann-Mari Thomassenas lea stuorra luohttámus Aili Keskitaloi nugo NSR:a riikkastivrra presideantaevttohassan. ¶
– Sii gal leat 40 jagi beare máŋŋit, go sámegiella gal lea oalát jávkan suohkanis, lohká olgešbellodaga Loabát suohkanstivrra áirras, Svein Sæther. ¶
Dáruiduhttin lea oalát jávkadan sámegiela Loabágis, máŋga čuođi jagi áigi jo. ¶
Mis lea vel dušše okta sohka mii hupmá sámegiela, ja dál álgit oahpahit olbmuide sámegiela vuosttašgiellan, lea stuorra veahkaválddálašvuohta, beaškala Sæther. ¶
GULDAL: Loabát ohcá sámi suohkanin ¶
Loabága ođđa sátnejođiheaddji, bargiidbellodaga Victor Andberg, ii gal leat ovttaoaivilis Sætheriin ja oaidná stuorra dárbbu alddineaset searvat sámegiela hálddašanguvlui. ¶
– Mii eat sáhte jurddašit dieinna lágin. Loabágis han lea stuorra oassi sápmelaččát ja šaddet dađistaga ain, lohká sátnejođiheaddji. Mii han fertet nanusmáhttit ja ovddidit giela. ¶
Okta eará lea ahte sámegiela oahppit leat šaddan juohkásit eará suohkana skuvllaide go dáppe eai nágot fállat sámegiela. Muhto dál sii hálidit fas oažžut oahppiid ruovttoluotta, iige mieđit ahte sii duššás geavahit suohkanruđaid, nu mot Svein Sæther lohka. Loabágis ásset birrasiid duháha olbmo. ¶
Suohkanat mat gullet hálddašanguvlui, galget čuovvut sámi giellalága. Buot álmmolaš orgánain lea geatnegasvuohta fállat sámegillii bálvalusaid. Jus Sámediggi dohkkeheaš Loabága dán hálddašanguvlui gullin, de lea suohkanis juo čielga plána máid bargá. ¶
– Vuosttas maid sii dalle barget lea bidjat virgái ođđa sámegielkonsuleantta, lohká sátnejođiheaddji Victor Andberg. ¶
Vejolašvuođaid leat oaidnán Kárášjogas, otne eahkedis de loahpahuvvo ávvujahki ja ođđajahki álggahuvvo rakeahttabávkkuhemiin, man lohket ovtta dain stuorámusain Norggas. ¶
Eai dáidde goassege Kárášjogas bávkaluvvon nu olu rakeahtat ođđajagiruohttaeahkeda go otná eahkeda. ¶
– Stuorámus dáhpáhus mii goassege lea leamaš, lohká Kárášjoga ealáhussearvvi jođiheaddji Nils Johan J. Gaup. ¶
Son deattuha ahte dat, mii dáhpáhuvvá Kárášjogas otne gaskaija áigge, lea okta dain stuorámus ođđajagi rakeahttabávkalemiin oppa Norggas. ¶
Kárášjoga gielda ja Kárášjoga ealáhussearvi lea máŋga jagi lágidan ođđajagi rakeahttabávkalemiid guovdu márkana čierastallanluohkás. ¶
Sii barget ovttas fitnodagain, mas lea teaknihkalaš ovdasvástádus čađahit dán bávkin- ja čuovgavásáhusa, mii bistá sullii logi minuvtta. ¶
Tiimmu ovdal gaskaija leat kulturdoalut Kárášjoga čierastanluohkás. ¶
Dohko lea ceggejuvvon stuorra lávvu, gos maid artistta guovttos Amund Johnskareng ja Per Tor Turi lávluba ja čuojaheaba. ¶
– Dáppe buktet maid gieldda beales ávvudearvuođaid ja ná mii loahpahat Kárášjoga 150 jagi ávvujagi, ja buohkat leat bures boahtimat doaluide, lohká Nils Johan J. Gaup loahpas. ¶
Diekkár vuohki bisseha luosaid vuodjamis badjelii, ja dákkáriid dihte jávket vel eambbo luosat čázadagas. ¶
Kárášjoga gielddas Iešjogas, leat gávdnan roavva lobihis streaŋgabivdosiid, mat leat njulgejuvvon rastá joga. Diekkár vuohki bisseha luosaid vuodjamis badjelii, ja galggašii álkibut goddit guliid dán beakkán luossajogas. Deanu čázádaga guollehálddašeami jođiheaddji, Helge Samuelsen lohka diekkár vugiid áibbas dohkketmeahttumin. ¶
- Son ii ádde diekkár doaimmaid, jus dieinna vugiin áigot čohkket luosaid ovtta sadjái. ¶
Su mielas lea dehálaš dál váldit vára dan unnán luosas, mii čázadagas lea, ii ge geahččalit hehttet luosaid vuodjamis bajás. NRK Sámi dieđuid mielde leat dán rádjai gávdnon golbma streaŋgga mat leat njulgejuvvot rastá joga. Luossabivdi Per Mikael Gaup ii searvva jearahallamii, muhto duođašta iežas gávdnan diekkár bivdosiid ja dieđihan joga bearráigehččiide. Su mielas ii leat buorre, jus luossa ovdamearkka dihte jorggiha streaŋgga duohken. ¶
Joga bearráigeahčči Jan Morten Simonsen ges lohka leamašan giessamin diekkár lobihis bivdosa Iešjogas ja lea dieđihan vearredagu čázadaga jođiheddjiide. Deanu čázadaga guollehálddašeami direktevra, Hans Erik Varsi áigu Kárášjogas odne diđoštit eambbo dáid lobihis bivdosiid birra. Easka de diehtá maid barget áššiin. Guollehálddašeami jođiheaddji Samuelsen lohka fertet váidit vearredagu, jus fal čájehuvvo, ahte luossa ii beasa bajás joga njulgejuvvon streaŋggaid dihte. Dákkáriid dihte jávket vel eambbo luosat čázadagas, lohka son. ¶
Boazopolitiijat gávdne ovddit bearjadaga logenar lobihis rievssatgielaid moadde kilomehtera eret lobálaš skohterlahtus Luostejoga guovllus Porsáŋggus. Guovtti gielas gávdne politiijat maiddái rievssahiid, čállá IFinnmark neahttaáviisa. Boazopolitiijabálvvát ledje guovllus ovddit bearjadaga ja lávvardaga iskamis dikšot go rievssatgielaid eaiggádat bivdobáikkisteaset. Eaiggádat gal eai dihtton, dušše guokte rievssaha mat darvánedje gielaide, dadjá boazopolitiijaid hoavda Inger Anita Øvergård IFinnmark neahttaaviisii. ¶
Lagabui logi duhát olbmo leat dássážii duođaštuvvon jápmán eanandoarggádusa dihte oarjelulle-Kiinnás mánnodaga. ¶
Seammás bohtet ain ođđa dieđut olbmuid birra geat leat mollanan skuvllaid ja fabrihkaid siste. Kiinná lea dál bidjan 50.000 soalddáha gádjunbargui. ¶
Olu mánát ja nuorat leat duššan, go unnimusat čieža skuvlla galget visot billahuvvan. ¶
Eanandoarggádus mihtiduvvui leat 7,9 richter skála mielde ja lea dat vearrámus riikkas 30 jahkái. ¶
– Jápminlohku Kiinnás boahtá máŋgga geardde duppalastojuvvot, jáhkká Norgga olgoriikkapolitihkalaš instituhta direktevra Jan Egeland. ¶
Sampmi ¶
Márkomeannu joatká diimmá menestusain, ja fállá eaktodáhtolaččaide sierra gohttensaji dán jagi festiválas. Dainna sávvet addit eaktodáhtolaš bargiide áibbas erenoamáš vásáhusa. ¶
– Oaččuimet nu ollu rámi go leimmet ásahan eaktodáhtolaččaid gohttensaji diibmá ja dainna menestusain mii joatkit dan jagi maiddái, muitala festiválabuvttadeaddji Susanne Langstrand-Andersen mojunjálmmiid. ¶
Eaktodahtolaččaid gohttensadji lea fálaldat buohkaide, geat barget eaktodáhtolažžan Márkomeanus, ja doppe lea vejolaš idjadit gárvves lávuin dahje ieš ceggestit tealtta. Gohttensajis lea maid sierra oktasašlanjat (lounge), ja lea guovdu festiválabáikki. ¶
Márkomeannu dárbbaša sullii 120 eaktodahtolaš bargi jus galget sáhttit lágidit festivála. Barggut maidda dárbbašit veahki leat feara makkárat, sáhtostallamis ja doapparsirremis gitta bileahttavuovdimii. ¶
Malin Selvli, guhte lea nubbi festivála eaktodáhtolaččaid guovtti jođiheaddjis, ávžžuha olbmuid dieđihit beroštumiset dál jo. Erenoamáš gohttenfálaldaga son sávvá geasuhit eanet eaktodáhtolaččaid festivála bargin. ¶
– Almmá eaktodáhtolaš bargiid haga eat leat mahkkege. Festivála lágideapmi lea hirbmat hommá, ja ollu doaimmalaš gieđat ja oaivvit fertejit leat čoahkkanan jus galgá njuovžilit mannat, mojohallá Selvli. ¶
Son ávžžuha buohkaid, geat árvvoštallet eaktodáhtolažžan bargat, deaddilit festivála ruovttusiidui ja ohcat eaktodáhtolažžan. ¶
Ođas dán jagi Márkomeanus lea ahte ásahit 18-jagi ahkemeari festivála dábálaš gohttensadjái. Festiválabuvttadeaddji Langstrand-Andersen muitala iežaset máŋga jagi árvvoštallan rievdadit ahkemeari, ja dát lea maid okta lávki dan guvlui ahte festivála ráhkadit profeššuneallabun. ¶
– Háliidit ahte buohkat dovdet iežaset oadjebassan festiválas, ja dat lea mearrádus maid mii Márkomeanus leat mearridan ovttasrađiid politiijaiguin. Midjiide lea dehálaš ahte buohkat vásihit Márkomeanu heivvolaš ja hávskes festiválan. Festivála lea maŋemus jagiid sturron, ja nu lea maiddái mis stuorát dárbu dárkkistit ahte vuolleahkásaččat eai juga alkohola, muitala Susanne Langstrand-Andersen. ¶
Ii jáhke dat lea mihkkege mii hirpmahuhttá gussiid, ja son ávžžuha buohkaid vuollel 18 jagi dieđihit iežaset eaktodáhtolažžan dahje idjadit veahkagohttensajis. ¶
– 18-jagi ahkemearri festivála gohttensajis lea hui dábálaš eanaš gohttenfestiválain, ja ii galgga goit leat amas ortnet. Jus leat vuollel 18 jagi, de sáhtát dieđihit iežat eaktodáhtolažžan ja idjadit eaktodáhtolaččaid gohttensajis, dahje idjadit veahkagohttensajis, loahpaha festiválabuvttadeaddji. ¶
Márkomeannu lea suoidnemanu 28.-31.b. Gállogiettis Evenášši suohkanis. ¶
Finn Hågen Krogh ii nákcen boahtit mollii otná 30 kilomehter oktasašvuolggas Falunis. Otná vuittii lei Norgalaš Emil Iversen Troanddimis eret. Eambo čuoigamii birra sáhtát dás lohkat . ¶
Sáltu diggegoddi luittii ikte luovos badjel 40-jahkásaš divttasvuotnalaš almmáiolbmo guhte diibmá ođđajagemánus váldui gitta ja áššáiduhttojuvvui veagalváldán vihtta nissonolbmo. Politiijat lohket dán sáhttit unohastit álbmoga riektedovddu. ¶
- Lea stuorra áittan lullisámegillii jus sii dál masset oahpaheddjiid dušše ruđalaš soabatmeahttunvuođaid dihte, lohká Gaska-Norgga sámeskuvlla váhnenráđi jođiheaddji, maŋŋelgo guovttis áitiba heaitit. ¶
Sis ii leat ráđđi massit eambbo lulli-sámegielat oahpaheddjiid, lohká Gaska-Norgga váhnenráđi jođiheaddji Charlotta Berglund, dasa go guokte oahpaheaddji áitiba heaitit ruđalaš soabatmeahttunvuođaid dihte. ¶
Sis leat nu unnán oahpaheaddjit dál ahte ferte njulgestaga ávžžuhit eambbogiid váldit oahpaheaddjeoahpu jus sin giella galggaš seailut. ¶
GULDAL: LULLI SÁMEGIELLA SÁHTTÁ JÁVKAT ¶
Guokte lulli-sámegielat oahpaheaddji dat leabage dál áitán heaitit fállat gáiddusoahpahusa Gaska-Norgga sámeskuvlla ohppiide jus skuvla ii máksigoađeš rusttetláiggu ja jus ieža šaddaba oahpaheaddjebálkkáiguin máksigoahtit goluid mat leat go fállaba gáiddusoahpahusa mánáide. ¶
Dál leat Gaska-Norggas 62 máná geat ožžot sámegieloahpahusa, 31 dáin ohppiin ožžot gáiddusoahpahusa. ¶
Dát guokte oahpaheaddji fállaba oktiibuot moattigoalmmatlohkái mánnái gáiddusoahpahusa. ¶
Gaska-Norgga sámeskuvlla njunnošat eai leat mieđihan máksit eambbo sutnuide, skuvla mii lea dan golmma deháleamos lulli sámi oahpahusásahusain. ¶
Charlotta Berglund ii hálidivčče seaguhit justte dán oktasaš áššái, muhto ballá stuorra váikkuhusaid jus eambbogat heitet fállamis oahpu. ¶
Sii váhnemat gal hálidit ahte mánát ožžot dan oahpahusa masa lea vuoigatvuohta ja giella galggašii sis maid nanusnuvvat. Dál lullisámegiela eai huma šatgo muhtun čuođi olbmo Norggas. ¶
Oahpaheaddjeguovttos geat áitiba heaitit, dárbbašeaba skuvllas veahki máksit earret eará govdafierpmádaga- ja IP adreassa goluid. Ja láiggu vel rusttegiid ovddas maid ieža leaba šaddan oastit. ¶
Sami Radio ii leat vel ožžon vástádusa sámeskuvlla rektoris maid dahket oahpaheaddji guovtto gáibádusain, muhto nubbi oahpaheaddjis, Kirsten Appfjell Eira, duođašta Sámi Radioi ahte eaba leat vel gullan maidege skuvllas. ¶
Lullisámegiella sáhttá dál šaddat áigeguovdilin. Snoasas illudit go báikkálašaviisa áiggošii čálligoahtit teavsttaid lullisámegillii. ¶
Lullisámit illudit go Snåsningen aviisa Snoasas áiggošii geasi rájes čálligoahtit čállosiid sámegillii. Lullisápmelaš ja oahpaheaddji Anita Dunfjeld Aagård lohká dehálažžan ahte lullisámegiella šaddá áigeguovdilis ja ealli giellan. ¶
– Mun sáván giela seailuma dihte ahte Snåsningen aviisii juolluduvvo liige preassadoarjja sámi teavsttaid várás, dadjá Dunfjeld Aagård. ¶
GULDAL: Lullisámit ja Snåsningena plánat ¶
Otne lea viđa jagi áigi go 69 olbmo goddojejde Utøyas Mátta-Norggas. Miehtá riikka leat doalut gos dát muittašuvvo. ¶
Nuorat ledje čoahkkanan Utøyai 2011 geasi oahppat ja ságastallat earret eará demokratiija ja gierdevašvuođa birra, muhto šadde baicce vásihit áibbas eará dili mii gal ii obage gula demokratiijii. ¶
Dál nuorat čoahkkanit iežaset bearrašiiguin seammá báikái gos terrorista fallehii ja gottii 69 olbmo. ¶
Otná beaivvi mielde lágiduvvojit doalut máŋgga guovllus Norggas, go dál lea vihtta jagi áigi go terrorista fallehii ja gottii nuoraid Utøyas, suoidnemánu 22.beaivvi jagi 2011. ¶
Terrorista guđii álggos biilla bávkkanasaiguin olggobeallai ráđđehusvisttiid Oslo gávpogis váile beal njealjis maŋŋelgaskabeaivvi. Viilla son guđii olggobeallai allavistti gos earret eará stáhtaministara kántuvrrat ledje: Ovdal go guđii biilla de son lei bidjan bávkkanasaid nu ahte galge bávkkehit go son lei beassan eret guovllus. Son vulggii vácci eret guovllus, ja lei eará biilla biilaguođáhagas mainna de jotkii utøya guvlui. ¶
Dien bávkaleamis masse gávcci olbmo heakkaset, ja badjel golbmalogis roasmmohuvve. ¶
Váile guokte diimmu maŋŋil bávkaleami Oslo gávpoga siste, de terrorista bođii Utøya sullui politiijaid sullasaš biktasiiguin, ja nu son dájuhii nuoraid boahtit oidnosii ja de son báhčigođii sin. ¶
Oktiibuot masse 69 heakkaset 2011 suoidnemánu 22. beaivvi terrorfalleheamis Utøyas ja 8 geat jápme go terrorista bávkalii biilla mas ledje iešráhkaduvvon bávkkanasat. ¶
Utøya lea suolu Tyrifjordenis Hole suohkanis Buskerud fylkkas. Utøya viidodat 120 dekára, ja lea sullii 550 mehtera nannámii gos lagamus báiki lea Utstranda. ¶
Sullo oamasta dál Bargiidbellodaga nuoraidorganisašuvdna, AUF. ¶
Lei Oslo ja Akershus fágalaš Ovttastupmi mii attii Utøya ávvoskeaŋkan AUF:i borgemánu 28.beaivvi 1950. ¶
Utøyas lea árbevirolaččat geavahuvvon oahppobáikin gos nuorat leat beassan oahppat demokratiija, sátnefriddjavuođa, gierdavašvuođa ja máŋggabealatvuođa. Maŋŋil 2011 falleheami, de suolu maiddái garrasit duođašta ahte ii sáhte navdit ahte nu lea, cealká nuoraidovttastus. ¶
AUF áigumuš lea ahte nuorat ieža galget jurddašit mii demokratiija lea, ja movt dan galggašii suddjet. ¶
Viđa jagi ávvudeapmái lea ceggejuvvon ođđa oahppoguovddáš Utøya sullos. Guovddáš lea dakko gokko ovddeš kafeavisti lei, gos 13 olbmo goddojuvvojedje. ¶
Oassi boares kafeavisttis lea seailluhuvvon. Dán ođđa oahppoguovddáža leat AUF gohčodan «Hegnhuset» , mii mearkkaša áidi dahje suodji. ¶
Vistti birra leat 69 cakki mat galget muittuhit daid 69 olbmo geat masse heakkaset Utøya terrorfalleheamis jagi 2011 geasi. ¶
Maŋŋil terrorfalleheami Utøyas eai leat báhcán beare galle rumašlaš dahje fysihkalaš mearkkat. ¶
Kafeavisttis, gos 13 nuora masse heakkaset, ja máŋgasat agibeaivái šaddet gillát rumašlaččat ja psyhkalaččat, leat luođđamearkkat maid lea vejolaš oaidnit. ¶
Dáid mearkkaid bakte sáhttit dál oaidnit ja maiddái jurddašit daid ilgadis ja issoras dáhpáhusaid maid min nuorat dalle šaddet vásihit, 2011 geasi Utøyas. ¶
AUF bealis dadjet ahte lanjat kafeavisttis leat juste nu movt dalle ledje maŋŋil falleheami, vai nuoraid bearrašat, AUF-miellahtut ja Norgga álbmot beasset oaidnit báikki ja ovttas singuin moraštit. ¶
– Mii maiddái háliidit bisuhit terrorfalleheami mearkkaid dien visttis boahttevaš buolvvaide geat ieža háliidit váldit ovddasvástádusa ja suddjet demokratiija, cealká AUF. ¶
Luoikat- ja luoikkahit-sániin lea erohus. Lea sáhka goabbat áššis. ¶
Publisert ¶
Luoikat-sáni geavahat dalle go leat nubbái luoikamin juoidá, omd. girjji, biilla. ¶
Ovdamearkacealkagat:1) Luoikkatgo munnje biilla? 2) Mun luiken sutnje lohkangirjji. ¶
Luoikkahit-sáni geavahat dalle go nuppis luoikkahat juoidá. ¶
Ovdamearkacealkagat: 3) Mun luoikkahin girjerádjosis mánáidgirjjiid. 4) Dat finai mis luoikkaheamen liššá. ¶
Mearaluossabivdiid boahtteáigi galgá sihkkarastot. Dáinna áššiin áigu Finnmárkku Opmodaga stivrrajođiheaddji, Berit Ranveig Nilssen, vuosttažettin bargagoahtit. ¶
Finnmárkku Opmodat galgá farggá mearridit, earret eará Luondduhálddašan direktoráhta gulaskuddama oktavuođas, mas evttohuvvo gáržžidit mearraluossabivddu, mii lea árbevirolaš sámi ealáhus. ¶
Finnmárkku fylkkamánni lea ge evttohan ahte mearraluossabivdu easkka álggahuvvo geassemánu 20. beaivvi. Dábálaččát álgá bivdu miessemánu 15. beaivvi. ¶
GULDAL: Fefo jođiheaddji ¶
Maiddái lea gažáldat ahte geat galggaše beassat bivdit ja gos. Dán árbevirolaš sámi vuotnaguolásteami lohket direktoráhtas sivvan dasa go luossa jogain lea unnon. ¶
Áigumuš livččii gáhttet luosa máŋgga jagi badjel, ja nu gieldit eanas bivddu. Dán ii sáhte Nilssen dohkkehit: ¶
Árbevirolaš mearraluossabivdit leat unnon jagis jahkái máŋggalágan sivaid dihte, muhto FeFo hálida ahte dát ealáhus galgá leat sihkkaris lotnolasealáhussan, iige ođđa stivrra jođiheaddji gal dohkket ahte bivdodivadat lasihuvvojit, nu mot lea leamašan ságas. ¶
Dutkit fuomášuhttet dál ahte Norgga luossanáli genat leat áiton. Earret eará de lea luossa Álttáeanus Finnmárkkus gođđan biebmoluosain, mat leat gárgidan luossabiepmahagain. Ja dainna lea Álttáeanus bearráigeahčči sakka fuolastuvvan. ¶
Finnmárkkus lei diibmá gávcci jogain ođđa luossaolahus. Nu čállá Finnmárkkuopmodat pressádieđáhusasdis . Diibmá goddui oktiibuot badjelaš 66 duhát kilo luosa daid 50 iešguđetge jogain maid FeFo hálddaša Finnmárkkus. ¶
Luossareiveeaiggádat galget eanetlogus boahttevaš Deanučázádaga hálddašeamis, dan lohká searvvi jođiheaddji. ¶
Ođđa Deanučázádaga hálddašanorgánas galget luossareiveeaiggádat eanetlogus, lohká searvvi jođiheaddji Reidar Varsi. ¶
Varsi šálloša go birasgáhttendepartemeanta ii vel leat gárvvistan árvalusaid ođđa hálddašeapmái. ¶
GULDAL: Luosa hálddašeapmi ¶
Politiijat Oarje-Finnmárkkus dieđihit ollu luovusbeatnagii birra Guovdageainnus. Dát beatnagat fallehit eará beatnagii mat čuččot gitta. Sii ávžžuhit eaiggádii váldit vára sin beatnagiin. ¶
Sampmi ¶
Tromssa universitehta vuosttašamanueansa Ánde Somby lea čállán kronihka dáža álbmoga sierravuoigatvuođaid birra. ¶
– Čállosa duogážin lea dat go diehttelas vuoigatvuođat šaddet sierravuoigatvuohtan. Go sámi čalmmiiguin geahččá, de šaddá hirbmat ártet go muhtin dáža politihkkár lohká ahte sápmelaččain leat nu olu sierravuoigatvuođat, muitala Ánde Somby. ¶
Kronihka lea Somby ovttas Lásse Kvernmoin čállán moadde jagi áigi, muhto Kvernmo almmuhii "De norske særrettighetene" Nordlys -aviissas ovddit vahkus. ¶
Somby lei álgoálggos namuhan 50 čuoggás daid vuoigatvuođaid, mat dážain leat, muhto eai sápmelaččain. Kronihkas lei 25 čuoggá. Somby mielas leat menddo ollu «sierravuoigatvuođat» mat leat nu lunddolaččat ahte galggašedje leat diehttelasat. ¶
– Jus sápmelaš manná buvdii, de lea juohke gálvu dárogillii merkejuvvon. Dárogielagiidda lea dat sierravuoigatvuohta, go dat ii gávdno sámeálbmot gillii. Lea maiddái hui olu eará árgabeaiáššit, mat leat diehttalasat dárogillii ja dáža kultuvrra mielde hábmejuvvon. ¶
Vaikko leat leamaš olu digaštallamat dážaid gaskkas, de lea Somby mihttu oažžut sápmelaččaid iežaset áddet ahte sis eai leat beare máŋga sierravuoigatvuođa. ¶
– Sierravuoigatvuođat geavahuvvojedje retorihkalaččat hehttet sámeálbmoga. Go gáibidedje sámegiela, de adnojuvvui sámegiella sierra vuoigatvuohtan. Ledje muhtin politihkalaš bellodagat mat geavahedje dán strategiija. Mun ráhkadin dán listtu fástádussan dasa, son muitala. ¶
Vaikko vel leage čállán dáid čuoggáid moadde jagi dás ovdal, de oaivvilda Somby ahte dát ášši lea seammá áigeguovdil dál go dalle. ¶
– Mu mielas lea hirbmat buorre ahte Lásse lea almmuhan dán dál. Dát lea dakkár proseassa mii ádjána hirbmat guhká, sihke dat ahte sápmelaččat heitet heahpanaddamis, ja dat ahte dáža olbmot áddegohtet mat oktasaš hástalusaid sámi ja dáža servodagas lea . ¶
Somby muitala ahte dát fáddá lea hui áigeguovdil, ja lea buorre go dál olbmot hállagohtet fas dan birra. ¶
– Lea hui buorre go dát gažaldagat bohtet oidnosii fas. Mat leat sierra vuoigatvuođat? Ja mat leat lunddolaš vuoigatvuođat? – Lunddolaš vuoigatvuohta livččii leamaš dat go mun nuorran livččen galgat beassat oahppat iežan eatnigiela, nu go dalle lei lunddolaš ahte dážat ožžo. Dalle lei sis sierra vuoigatvuohta dasa, muitala Somby. ¶
Leat leamašan máŋga garra digaštallama maŋŋel go dát kronihkka almmuhuvvui, muhto Somby ii ane dan dušše heajos mearkan. ¶
– Máŋgga olbmos, nugo láve muhtumin Romssa gávpogis, badjánii temperatuvra digaštaladettiin, muhto maŋŋel jorai dat hui buorren ságastaddamin. ¶
Son jáhkká ahte lea máŋga sivva dáidda digaštallamiidda. ¶
Okta sivva lea go olbmot leat teknologalaččat doaŋggit. Olbmot eai ádde ahte dat kommentárat maid čállet čuvvot sin agibeaivvi. Jus olbmot livčče áddet dan, de eai livčče nu hirbmadit kommenteret. ¶
– Nubbi eará ášši lea go sámevuohta lea nu čihkkojuvvon, muitala Somby. ¶
Lea hui olu, mii lea bávččas olbmuid gaskkas. Dákkár áššit leat hui váimmu lahka áššit olbmuide, ja dalle muhtun olbmot soitet ribahit duldet. ¶
– Goalmmát lea ahte olbmot eai dieđe maid dat mielddisbuktá. Go olmmoš lea balus, de šaddá aggressiivan, muhto jus stuorát oktavuođas geahččá, de leat máŋga buori beali maid. ¶
2011 lei garra giellariidu Romssas. Dás muitala Somby ahte sáhttá oaidnit ahte min servodat lea mannamin ovddos guvlui. ¶
– Jus proseassaid geahččá stuorát perspektiivvas, de manná dát rivttes guvlui. Lei oalle bávččas go giellariidu lei Romssas, muhto dál go mii Romssa árvvoštallat sámi vuoiŋŋa dáfus, de mii oaidnit ahte dat manná ovddos guvlui, lohká Somby. ¶
Jus Lofuohtas, Viestterállasis ja Sáččás besset álggahit oljodoaimma, ja jos gávdnojit ođđa oljogáldut davvin, de sáhttet šaddat máŋga duhát bargosaji. Nu lohká olju- ja energiijaministtar Terje Søkvikens, gii oassálasttii oljodigaštallamis Romssas ikte eahkes. ¶
– Lapp lea cielussátni ja turistafitnodat galggalii váldit eret Laplanders-namahusa olmmošvieru dihte, dadjá sámegielprofessor. ¶
Sámegielprofessor ja sámiid njunuš politihkkár Ole Henrik Magga ávžžuha Finnmárkku turistafitnodaga váldit eret laplanders-namahusa. ¶
Son lohká dábálaš olmmošvierrun atnit nama man sámit ieža dohkkehit. ¶
– Historjjálaččat lea lapp cielusnamma, lohká Magga. ¶
GULDAL: Magga lohká lapp cielusin ¶
"Maid" sáhttá geavahit go guokte ášši dáhpáhuvvet seamma áigge. ¶
Sáni "maid" sáhttá geavahit go lea muitaleamen guokte ášši mat dáhpáhuvvet oktanagas. "Maid" sáhttá doaibmat "dan botta" molssaeaktun: ¶
1) Go bálkkát leat sturron de bargguhisvuohta lea maid njiedjan. ¶
2) Go bálkkát leat sturron de bargguhisvuohta lea dan botta njiedjan. ¶
Ja prof. Pekka Sammallahti dadjáge ahte "maid" lea oalle soddjil ja heive dákkár oktavuođaide. ¶
Sampmi ¶
Dál han lea ge geassegávttit bivnnuhat Sámis, muhtimat leat gorron geassegávtti ja muhtimat leat easkka álgimin guorrut gávtti dál. Dás sii čilgejit iežaset gávttiid birra. ¶
Anára duojár Neeta Jääskö muitala ahte son goarru dušše dalle go geavvá juoidá erenoamáš, ovdamearkka dihtii heajat. Muđui son goarru go sus lea dilli. ¶
– Geassemánu gaskkamuttus dalle mun gal láven goarrut, áinnas goarun ođđa gávttiid alccen. ¶
Muitala maiddái ahte dán jagáš geassegávttit galget čuovggáhallat ja dain leat hui ollu lieđđeminstarat. ¶
Anne Louise N. Gaup mielas lea girjjat gávttit mas leat lieđđeminstarat bivnnuhat dán áigge. Son muitala maid ahte son ii leat ieš gorron gávtti, muhto lea ožžon olu gávttiid dálvet. ¶
– Mus lea máŋga, mus lea sihke silkegákti ja diekkár mas lea rásit. Dat lea retro gákti maid lean ožžon iežan áhkko-rohkis, orru dego livččii1970 logu gákti, muitala Gaup. ¶
Máret Ragnhild Nedrejord lohká ahte su mielas leat čuvges holberavddat, sáhppes dahje čuvgesalit ivnnit dat maid olbmot háliidit dál. Nedrejord lohká maid ahte son ii leat vuos gorron gávtti, muhto áigu dál goarrogoahtit gávtti alcces ja iežas niidii. ¶
– Mun bijan gávttiide čuvges holberavddaid, muhto in leat vel mearridan makkár ivnni. Nubbi gákti šaddá diekkár sáhpeslágan ivnnis. ¶
Nedrejord muitala ahte áigu geasset čiŋadit gávttiin heajaide. ¶
Máret Elle Teigen muitala ahte su mielas lea gáktemálle nu mo ieš háliidat hábmet gávtti, ahte ii leat dušše okta gáktemálle dán jagi. Teigen muitala ahte son gal lea gorron earáide gávtti dán jagi, muhto lei dábálaš alit láđđegákti. ¶
– Mus lea sáhppesrukses geassegákti ja diekkár áibbas ártegis ruoná ivdni, lohká Teigen ja čaibmá. ¶
Teigen lohká ahte sus lea leamaš dušše oktii dán jagi badjelis geassegákti, ja dat lei konfirmašuvnnain ja ii dieđe goas son de fas čiŋadit gávttiin. ¶
Ruoŧa nieida Johanna Huuva muitala ahte su mielas leat stuorra lieđđeminsttar- ja šerres ivnnat gávttit hui bivnnuhat, ja dánlágan gávttiti oidnogohte jo diibmá. ¶
– Mun ieš persovnnalaččat in liiko šealgájeaddjii gávttiide, muhto baicca árbevirolaš málle mielde gorrojuvvon gávttiide. ¶
Huuva muitala maiddái ahte lea alcces gorron ruoná geassegávtti ja lea jo álgán goarrut nuppi gávtti mas leat unna lieđđeminstaraččat. Son muitala ahte áigu coggat iežas goarrun ruoná gávtti vuosttaš beaivvi go Márkomeannu doalut álget ja jus geargá nuppiin gávttiin, de áigo dan coggat maŋit beaivve Márkomeannus. ¶
Romssa riikkaidgaskasaš filbmafestivála lágidii sierra digaštallama mas sápmelaččaid saddji servodatdigaštllamis lei fáddán. ¶
Maŋimus logijagiid leat digaštallagoahtán sámi kultuvra ja gullevašvuođa, ja dan oktavuođas čalmmustahttigoahtán sámiid beroštumiid seailluheami ja maiddái iešmearrideami. ¶
Dát áŋggirdeapmi boahtá maiddái oidnosii sihke filmmaid, musihka ja teáhtera bakte. Das sáhttá gaskkustit sámi historjjá, kultuvrra ja beroštumiid, seammás go gažada, rámiida, cuiggoda ja hástala. ¶
Vaikko dát čájeha ahte lea ollu ođđa lávddit mat dagahit ahte sámi jietna buorebut galggašii gullot, de dattetge ollu sápmelaččat vásihit hástalusaid čearddalašvuođa oktavuođas árgabeaivválaš eallimis. ¶
Jus diet leige fáddán go Romssa Riikkaidgaskasaš filbmafestivála oktavuođas lágiduvvui sierra digaštallandáhpáhus. Gažaldat maid sii jerre lei makkár sadji lea sámi jienas lea dálá Norgga servodagas, ja man ládje lea sámevuohta oidnosis servodatdigaštallamis. ¶
Filbmafestivála lei bovden Riddu Riđu festiválahoavdda, Karoline Trollvik, musihkkara ja filbmadahkki, Elle Marja Eira, ja Norgga Árktalaš universiteahta mánáid ja nuoraid guvllolaš gealboguovddáža vuosttašamanueanssa, Ketil Lenert Hansen doallat sáhkavuoruid. ¶
Hansen čilgii ahte son dutkamis lea gávnnahan ahte oahppoásahusain dovdet sámi dievdoolbmot dávjjibut ahte sii vealahuvvojit ho maid dáža dievddut dahket. Son maiddái čilgii ahte sápmelaččat maiddái vásihit ahte eanet sápmelaččat vealahit iežaset olbmuid go maid dážat dahket. ¶
Son logai dehálažžan bargat cielaheami vuostá, danin go dat buorida sápmelaččain dearvvašvuođa. Dákkár dilli čuohcá earenoamážiid daid sápmelaččaide geat jávohaga čohkkájit almmá bargamis maidege bissehit vealaheami. Hansen maiddai muitalii ahte sápmelaččat eaige nu dávjá muital almmolašvuhtii eaige earáide ahte sii vealahuvvojit. ¶
─ Juste manin nu lea, ii báljo sáhte čilget dadjá Ketil Lenert Hansen . ¶
Son geassá ovdamearkan elliidmáilmmi go lea nu ahte juohkehaš galgá čájehit givrodaga, ja nu han maiddái olbmuid máilmmis ge lea, ja ahte olmmoš dovdá iežas geaniheapmin jus váidališgoahtá. ¶
Okta guldaleddjiin, Skánit buohccidivššár, Randi Nymo gal gesii ovdan dan maid son gohčodii oaffarrollan. Dat sáhttá sápmelaččaide šaddat dat mii eastada bargat alccamet ávkiin, dadjá Nŧmo. Son mutala iežas bajasšaddan ealli kultuvrras gos olbmot leat birgen ja dáistalan ellima rahčamušaguin. ¶
– Mu doavttirgráda barggus leige justa dat bealli maid mun gessen ovdan ja oalát gárvet dán oaffarrolla. Dan dahken danin go diet rolla ii buvtte makákrge buriid midjiide sápmelaččaide, dadjá Nymo. ¶
Danin mii fertet heaitit álot geassimis ovdan oaffarrolla loahpaha Randi Nymo, guhte 1975 rájes lea bargan sámi buohccidivššáriin. ¶
Diibmá lei valjis makrealla Finnmárkku vuonain, ja dát sáhttá čuohcan dán geasi diddehivvodahkii. ¶
Norgga luonddudutkan instituhtta luossadutki Morten Falkegård muitala, ahte makrealla lea guolli mii dohppe vejolašvuođaid go oaidná daid. ¶
Dasto dat borrá seammá borramuša mearas mo smávva luossa dahká, ja sáhttá diibmá gilvalan luosain. ¶
Dutkit leat eahpevissásat das makkár váikkuhusaid makrealla buktá, muhto ballet dán dagahan ahte unnit dittit besset gorgŋet luossajogaide dán geasi. ¶
Deanu čázádaga guolástanhálddahus direktevra Hans-Erik Varsi doaivu goit ge dán geasi šaddat buorre luossajahkin Deanus. Muhto son maid lohká makrealla sáhttán váikkuhan luossanállái. ¶
Jos málesáiggiid sirddášedje buhcciidruovttuin, de eai dárbbaš buohccit nealgut. Nu lohká deanu olgeš bellodat, mii evttoha sirdit mállásiid Deanu buhcciidruovttus beal ovttas beal njealji rádjai. Olgešbellodaga Nils Kristian Winther lohká maiddái dárbbu fállat guovddáš beaivvi borramuša ja nu eai dárbbaš orrut nu guhká bora haga ovdalgo eahketborramušáigi šaddá. Bargiidbellodaga Elisabeth Erke ii loga Deanu buhcciidruovttu váttisvuohtan unnán bora olbmot. ¶
Sampmi ¶
Dutkit leat gávnnahan 15000 návlli vuođul gaskamearálaš sturrodaga. ¶
Máŋggas leat várra jurddašan dan birra. Leago návli nu go galggašii leat? Leago menddo unni, dahje beare guhkki? Ammal dat lea menddo seaggi? ¶
Dál leat dutkit geat barget King`s Colleges Londonis gávnnahan gaskamearálaš guhkkodaga ja gassodaga. Sii leat ráhkadan diagrámma das. ¶
Lea David Veale ja su bargoskihpárat geat leat bargan dáinna dutkamušain. Sii leat geavahan 17 iešguhtetlágan dutkanbohtosa, ja das leat mihtidan badjelaš 1500 iešguđet ahkásačča návlli miehtá máilmmi. ¶
Dutkit doivot dáid dieđuid veahkkin almmáiolbmuide, geat váivašuvvet dainna jurdagiin ahte sin bierggas ii leat dakkár makkár dat galggašii. ¶
– Mii áigut maid geavahit dáid dutkamušaid gávnnahit gokko almmáiolmmoš ieš jáhkká son lea dán diagrámmas, gokko son duođaid lea ja gokko son ieš háliidivččii leat, lohká David Veale preassadieđáhusas. ¶
Daid albmáid, geat jurddašit ahte sis lea menddo unna dahje seakka návli, doaivu Veale dát dutkamuš sáhttá veahkehit go das oidnet gaskamearálaš sturrodaga,ja de oidnet ahte sii han leat siskkobealde dan mii lea normála. ¶
Diagrámmas vuollelis čájeha ahte go návli lea garas, de lea gaskamearálaš guhkkodat 13,12 cm, ja go lea dimis, de lea 9,16 cm. ¶
Dutkamuš čájehii maid gaskamearálaš gassodaga. Dat čájehii ahte garra návli lea 11,66 cm. ¶
Máŋggas leat várra gullan ahte sáhttá mihtidit man stuorra juolggit almmáiolbmos leat gávnnahan dihtii man stuorra návli sus lea, muhto nu ii leat. Dán dutkamušas čájehuvvo ahte ná ii sáhte árvvoštallat sturrodaga. ¶
Sii leat maid iskan ahte sáhttá go árvvoštallat mihtu eará rumašmihtuid vuođul, nugo suorpmaid ja allodaga. Dán eai sáhttán čielgasit dadjat vaikko vel eará dutkamušaid vuođul leat dan gávnnahan. ¶
Dutkamušas eai sáhte gal oaidnit ahte mearrida go nálli návlli sturrodaga. Muhto sii lohke maid ahte dat, geat ledje mielde dán dutkamušas ledje eatnašat vilges olbmot, nu ahte sis ii lean doarvái dutkanmateriála lohkat nu olu dan birra. ¶
Bådåddjå sámi váhnemat dáhttot suohkana ásahit sámi mánáidgárddi, go oidnet vejolašvuođa mánáidgárdde bokte mánáide oahpahit sámegiela. ¶
Bådåddjå sámi vánhemiid fierpmádat dáhttu suohkana plánegoahtit ásahit sámi mánáidgárddi. ¶
Váhnen Mary Knutsen, lohka dárbbašlažžan ásahit sámi mánáidgárddi vai sin mánát oahpašedje sámegiela ja sámi kultuvrra birra. ¶
GULDAL: Dáhtto sámi mánáidgárddi ¶
Knutsen lohka vánhemiid hálidit ahte sin mánát šaddet čeahpit sámegielas, ja seammás mánáidgárdi maid nannešii identitehta dovddu. Bådåddjå han lea Nordlándda sápmelaččáid guovddáš gávpot. ¶
Bådåddjo julevsámi vánhemat leat váldán oktavuođa suohkana sátnejođiheaddjiin Odd-Tore Fygle ja cállet maiddái reivvesteaset sutnje ahte suohkanis leat birrasiid guoktelogi julevsámi máná geat sáhtáše álgit sámi mánáidgárdái, ja birrasiid logi máná geat leat skuvlla asttoáigge fálaldaga dahje SFO agis. ¶
Julevsápmelaččás Mary Knutsenis leat guokte smávva máná, boarrasat, gii lea golmma jahkásaš, oaččui sámegiel oahpu Divttasvuona sámi mánáidgárddis go orro doppe. Váhnemat hálidit ahte mánát ohppet giela ja kultuvrra maiddái olggobealde ruovttu. ¶
Sin mánáin lea vuoigatvuohta oažžut lága bokte sámi mánáidgárdde fálaldaga, ja Bådåddjå suohkan berre oaidnit iežas geatnegasvuođa, lohka Knutsen. ¶
Sámi vanhemiid fierpmádat Bådåddjås dáhttot sátnejođiheaddji ásahit fálaldaga jo boahtte čavčča rájes. Sii dáhttot maid ossodatjođiheaddji virggi dál jo ásahit, vai beasašii plánegoahtit. ¶
Bådåddjå mánáidgárddehoavda, Liv Bjørnstad, ii loga iežaset álgan plánet sierra mánáidgárddi sámegielagiidda, muhto lohka sáhttit vejolažžan geahččalit boahtte čavčča, čállá áviisa an.no. ¶
–Jus Poršáŋgu geassádeaš Ávjovári álgoálbmotregiuvnna ovttasbarggus, de gillájit prošeavttat nu go mánáidsuodjalus ja gielddaid IT-bálvalusat, lohká Kárášjoga sátnejođiheaddji Kjell Sæther. ¶
– Ávjovári álgoálbmotregiuvnna doaibma maid raššu dalle dán ovttasbarggus, oaivvilda gis Guovdageainnu suohkana ráđđealmmái Odd Keskitalo. ¶
Poršánggu gielda gálgá 20 milliovnnain vuolidit iežas bušeahta, ja dan oktavuođas árvala ge Poršáŋggu ráđđealmmái, Gunnar Lillebo, gieldda geassádit Ávjovári álgoálbmotguovllu ovttasbarggus. ¶
GULDAL: Ávjovári ovttasbargu ¶
Ávjovári álgoálbmotguovllu ovttasbarggus leat otne mielde golbma gieldda, namalasssii Porsángu, Kárášjohka ja Guovdageaidnu. ¶
–Juohke gieldda jahkásaš golut lea lagabui 170 duhát, muhto dán jagi eai šatta eambbo go 80 duhát juohke gildii, go čállingoddi ii leat vel doaimmas nu mo galggašii. ¶
Áigumuš livčče ovttasbarggu bokte gávnnahit čovdosiid mat nannešedje gielddaid doaimmaid nu ahte livčče vejolaš vel ruđa ge seastit, lohká Keskitalo. ¶
Muhto de lea Poršáŋgu šaddan dakkár dillái ahte ferte seastit 20 milliovnna, ja dan oktavuođas de árvalit earret eará geassádit dán Ávjovári ovttasbarggus. Loahpalaš mearrádus váldo jáhku mielde miessemánu 28.b. gielddastivrra čoahkkimis. ¶
Ávjovári álgoálbmotguovllu stivrrajođiheaddji leat don Guovdageain sátnejođiheaddji, Klemet Erland Hætta, ja mo du mielas orru go ¶
Poršángu dál árvvoštallá geassádit dán ovttasbarggus? ¶
– Mun ipmirdan bures ahte Poršáŋggu gielda dál ferte árvvoštallat buot seastinvejolašvuođaid mat ležžet, ja mun jáhkán sis lea dat gelbbolašvuohta mii adno dán oktavuođas, lohká Hætta . ¶
Hætta mielas gal lea gielddain seastinvejolašvuohta dán ovttasbarggus. ¶
– Go eambbo suohkanat ovttasbarget, de sáhtašii oažžut daid oktasaš goluid vulos, nu ahte áiggi badjil galggašii leat vejolaš suohkaniin seastit ruđa, lohká Hætta. ¶
Son ii dieđe vuos dadjat mo geassádeapmi váikkuhivčče daid ovttasbargodoaimmaide. ¶
Kárášjoga sátnejođiheaddji Kjell Sæther gis balaha ahte mánáidsuodjalus ja gielddaid IT-bálvalus šaddá gillát jus Poršángu geassádeaš. ¶
– Dat šaddá váddásat čađahit daid ovttasbargodoaimmaid mat leat mis, nu go earret eará mánáidsuodjalus ja gielddaid ovttasbargu IT-bálvalusa oktavuođas, dadjá Sæther. ¶
Finnmárku oažžu sierra mánáidviesu daid mánáid várás, geat leat gillán veahkaválddálašvuođa. Nu dieđiha justiisaministtar Per-Willy Amundsen. Son lohká ahte ráđđehusa mielas lea dehálaš váidudit kroava kriminalitehta mánáid vuostá, ja Finnmárku lea odne dat áidna fylka gos ii leat mánáidviessofálaldat. ¶
Saga skuvllas Álttás lea Politiijat ožžon dieđu ahte ledje mánát stoahkamin rovi alde. Sii leat leamašan báikkis, ja nagodedje fáhtet ovtta daid guhtta gánddain. ¶
Sampmi ¶
Anne Hedvigai lei lossát oaidnit ahte mánná ii šat beroštan sus go son fas bođii ruoktot. ¶
Buohccidivššárstudeantta Anne Hedvig Salmi Nordsletta šattai guođđit mánáguovtto Isak Andreasa (5) ja Ailo Eliah (2) go vulggii Afrihkai bargohárjehallamii  golmmá mánnui. ¶
Go smávvamánáeadni fas máhcai ruoktot de nuorat bártnáš ii orron šat sus berošteame. ¶
Son ii oba geahččange munnjeAnne Hedvig ¶
5 jahkkásaš gal lei hirbmat ilus go eadni bođii, muhto nuorat bártnáš ii dahkan berošteame. ¶
Anne Hedvig lohka ahte dát lea hui dábálaš ahte mánáin boahta diekkár reakšuvdna maŋŋel go eadni lea leamaš jávkan. ¶
Beannot vahkku manai ovdal Ailo Eliah fas čájehišgođii beroštumi eadnái. ¶
Juovllaid áigge lihkká fas vuhttui ahte mánná ii leat vajálduhttán ahte eadni lei mannán . ¶
Go bártnáš lei áhkus lusa báhcan oaneboddii de lei čirron ja čurvon ahte eadni lea fas mannan Afrihkai elefánttaid lusa. ¶
Dál Anne Hedvig čilge mánáide dávjá ahte eadni ii leat šat vuolgimen Afrihkai, ja ahte sii galget leat fárrolaga juohke beaivvi. ¶
Vaikko lea leamaš sihke miellagiddevaš ja ávkkálaš fitnat Afrihkas bargohárjehallamis de ii loga Anne Hedvig šat vuolgit dohko ovdal go mánát stuorruba. ¶
Anne Hedvig finádii Dáppe Dál studios. Guldal go son muitala iežas vásáhusaid birra. ¶
Ođđa girjjis Jávrri Juhán Niillas/ Nilo Aikio (78) muittaša mánnávuođa eallima Buolbmatjávrris. ¶
«Nigá» nammasaš girji lea su goalmmát girji. ¶
Dán vuoro girji lea noveallačoakkáldat. Girjji namma lea Nigá – ja govvádallá sámegándda mánná- ja nuorravuođa dáhpáhusaid 1940-50 logu áigodagas. ¶
– Dien áiggis gárttaimet sihkastit olu bivastagaid, muhto eallin lei lihkká buorre, lohká girječálli, Aikio. ¶
Noveallačoakkáldat leat njealje gillii, nammalassii davvisámegillii, anársámegillii, nuortalaš gillii ja suomagillii. ¶
Sámebearraša duohta eallindáhpáhusat lea vuođđun girjjii 25 noveallain. ¶
Bearaš man govvádallá, háhká birgenlágiset meahcce- ja guollebivddus smávva duottargilážis. ¶
Buohkat leat fárus buotlágan doaimmain, maiddái bearraša uhca almmái Nigá. Ná son oahppá buot dáidduid ja dieđuid, maid son boahtá dárbbašit eallimisttis davvin. ¶
Girječálli Jávrri Juhán Niillas lea ieš eallán Nigá láhkai mánná- ja nuorravuođas Buolbmátjávrre meahccegilážis seamma áigodagas. ¶
– Dalle mis eai lean rádiot, telefovnnat, geainnut, eaige biillat. Johtolat lei čuoigga, vázzi, heasttain, herggiin, burruin ja fatnasiin. Ealáhus lei guolle- ja meahccebivdu. Muhtun dálus ledje dasa lassin muhtun gussa ja sávza, son muittaša. ¶
Jáhkká leat váttis olu mánáide ja nuoraide dál áddet mo mánát dološ áiggis duhkoradde. ¶
– Min eallinvuohki ja fearánat leat measta máinnasin sidjiide, lohká Aikio. ¶
Girjjis máinnaša Nigá vásáhusaid birra earret eará go bivastatgállui duoma duoma ferte gállit muohttaga čađa go eadnái ferte viežžat jorddamovrra. ¶
Muhto maiddái rievssatbivddu, njoammelbivddu, gumpevalvvi, luomeguovžža, goddesáhpán, jávrebivddu, luossabivddu ja eará fearániid birra lohkkit besset vásihit. ¶
– Buot dát leat duohta dáhpáhusat. Iežan 78 jagi eallimis dieđusge lean beassan vásihit vaikko maid. Dalá eallimis galggai olmmoš maid ieš hutkat mo duhkoraddat, ja gárttai bargat iešguđet bargguid dađe mielde go searaiduvai, muittaša girječálli. ¶
Girjji logadettiin lohkki beassá Nigá fárus dakkár áigái ja máilbmái, man son dálá Sámis ii šat muđui fáhte. ¶
Girjji govaid lea Marketta Nilsen sárgon. ¶
Sampmi ¶
– Meastta in jáhke ahte viimmat lean almmuheamen dan! In leat vel ádden ahte lea duohta, reašká Inger Gaup. ¶
Guovdageaidnu nieida Inger Gaup (19) lea dál ollašuhttán iežas mánnávuođa niegu, go beassá almmuhit iežas vuosttaš skearru Sámi álbmotbeaivvi, guovvamánu 6. beaivvi. ¶
– Sámi álbmotbeaivvi lea hui fiidná beaivi almmuhit skearru go dalle leat jo olu doalut dappe Guovdageainnus. Danne mun jurddašinge ahte háliidin juste dan beaivvi almmuhit dan, muitala Gaup. ¶
Skearru namma lea «Sweet Love» , das lea 8 musihkkabihtá, okta dain lea luohti. Dán skearru šáŋŋer lea Country-Pop, ja Gaup lea čállán ja ráhkadan buot musihkabihtáid ieš. Son muitala ahte dása son lea čohkken iežas musihka maid lea dássážii ráhkadan . ¶
– Lean vuordán dán almmuheami dan rájes go ledjen unni, go dát niehku lea mus leamašan hirbmat guhká. Dál lea dat niehku ollašuvvan, dat lea nu jalla somá! Illudan hirbmadit almmuhit dan! Dat šaddá hui speanta, lohká Gaup. ¶
Son lávlu fáttáid birra mat mearkkašit juoidá sutnje, nugo ráhkisvuohta ja olmmáivuohta. Muitala maid ahte lea válljen daid lávlagiid, mat sutnje mearkkašit eanemusat. Ovttas lea namma «Sweet Love» , danin son válljii dan skerrui. ¶
– Dan lávlagii liikon buoremusat, jáhkán ahte dat sáhttá šaddat ođđa «Hitta» , muitala Gaup. ¶
Son muitala ahte lea leamašan ollu bargu ráhkadit skearru, ja dasa dárbbašuvvojit maiddái máŋga olbmo. Gaupas lea leamašan ovttasbargu buvttadeaddjiin Stein Austrudain, guhte lea buvttadan skearruid «Oslo Gospel Choir» , Soveig Leithaug, Anita Skorgan ja Jan Groth ovddas. Dasa lassin lea vel buvttadan Ann-Mari Andersena lávlaga «Andagassii» . ¶
– Lea leamašan gudnin munnje go Svein lea háliidan muinna bargat. In lean goassige jáhkkán ahte unna Guovdageaidnu nieida dego mun, sáhtášii bargat dakkár buvttadeaddjiin, lohká Gaup. ¶
Gaup lea leamašan mielde lávlumin 12 eará skearrus, ja olbmot maid leat oaidnán su sámi musihkkalávddiin. Son lea jo máŋga jagi lávlun ja juoigan, ja muitala ahte go lei unni de ii láven suovvat váhnemiiddis čuojahi CD-spillára biillas, go áiggui ieš juoigat. ¶
Go lei 13 jagi boaris de álggii čuojahit gitára, ja dalle jo ráhkadišgođii ieš musihka. ¶
– Mun lean álo liikon lávlut, ja lea leamašan niehkun mus dan rájes go ledjen unni, ahte beassat lávlut ja juoigat lávddis, muitala Gaup. ¶
– Go mun čálán lávlagiid, de háliidan muitalit juoidá olbmuide. Lea somámus oaidnit ahte olbmot liikojit dasa maid sii gullet, lohká Gaup. ¶
Sus lea álo leamašan ráhkisvuohta musihkkii. Dál sávvá ahte olbmot váldet bures vuostá su skearru, go almmuha dan Guovdageainnus boahtte vahkus. ¶
– Buot teavsttaid, mat dán skearrus leat, daid lean ieš čállán, sávvamis olbmot liikojit daidda, lohká Gaup. ¶
Guldal rádioreportáša Inger Karoline Gaupain dá: ¶
Marry Ailonieida Somby lei 23 jagi boaris go almmustahtii vuosttaš mánáidgirjji. Dál go lea badjel 60 jagi, de lea evttohassan davviriikalaš girjjálašvuođa bálkkašupmái. ¶
Son lea árvaluvvon Davviriikkaid ráđi mánáid ja nuoraid girjjálašvuođabálkkašupmái, girjjiin «Čerbmen Bizi Girdipilohtta» . ¶
Son ja Berit Marit Hætta, guhte lea govaid sárgon girjái, vuolgiba doaluide Københápmanii, go vuoitit almmuhuvvojit. ¶
Gula radiojearahallama vuollelis artihkkalis! ¶
Marry Áilonieida Somby lea bajásšaddan boazosámi bearrašis Deanu gielddas. Son lea girječálli ja orru dál Tromssas. ¶
Iežas vuosttaš girjji, «Ámmul ja alit oarbmælli» , almmustahtii son 1976. ¶
Dát girji leage dat vuosttaš mánáidgirji mii almmustuvai sámegillii. Das rájes lea son čállán olu girjjiid mánáide. ¶
Girji «Čerbmen Bizi Girdipilohtta» lea muitalus čearpmaha birra. Bizi dat lea čearpmaha namma ja čearpmaha muitá Somby iežas mánnávuođas. ¶
– Dat lei dakkáraš mii čuvodii mu juohke sajis, muitala Marry Áilonieida Somby. ¶
Nu leage girjji čálus vuolggahuvvon dien mánnávuođamuittus. Muhto son muitala maid olu fuopmášumi ožžon go TV`s lea oaidnán herggiid ja heargevuodjengilvvuin Sámis. ¶
Sampmi ¶
Máŋggas jurddašit ahte klora dat dagaha ahte čalmmit ruvssodit, muhto nu ii leat! ¶
Don leat várra fitnan vuojadanáldás ja fuomášan ahte dus leat čalmmit ruvssodan doppe. Máŋggas gáddet ahte klora dat lea ruvssodahttán, muhto nu ii leat. ¶
Lei buzzit.no gii čálii dán birra vuohččan. ¶
Amerihkálaš dutkanjoavku lea dutkan dárkileappot vuojadančázi oaidnit mii das gávdno. Dutkanjoavkkus leat olbmot, geat gullet amerihkálaš njoammunáiddastanorganisašuvdnii «CDC» , dearvvašvuođaeiseválddiide, berošteddjiidorganisašuvdnii «Natioinal Swimming Pool Foundation» . ¶
Sii leat gávnnahan ahte gužža dat dagaha ahte čalmmit spiiddistit. ¶
Njoammunáiddastanorganisašuvnna professor Michael J. Beach lea muitalan Men’s Health:ii , ahte klora njammasa buot diŋggaide maid dat geahččala goddit, ja nu geavvá kemiijalaš nuppástupmi, mii lea givssideaddji. ¶
– Dát dat hilaštahttá čalmmiid. Klora čatnasa gužžii ja bivastagaide. ¶
Son deattasta ahte olmmoš ii galggašii dan dihtii heaitit vuodjamis, go su mielas lea dat hirbmat buorre lášmmohallanvuohki. ¶
Muhto datte berret váruhit mannamis vuojadanáldái go leat buozus, earenomážit jus dus lea luhčadávda dahje vuoksindávda. ¶
Ja Beach lohká maid ahte mearra ii leat eanet sihkkar go vuojadanáldá: ¶
– Jus leat vuodjamin bálddalaga ovttain geas lea luhčadávda, de dus ii leat mihkkege mii du suddješii. ¶
Ođđa mánu mielde rivdet čađat dálkkit. ¶
Dálki boahtá doppe gos mánnu riegáda. Jus ođđa mánnu riegáda oarjin, de šáddá liehmos dálki. Jus dálvveáigge nuortan riegáda, de šaddá buolaš. ¶
(Gáldu: J. Qvigstad) ¶
Mapuche indianat Chiles bivdet fas sámiin veahki bissehit stuorát huksemiid sin eadnamiin, maid Norgga fitnodat áiggošii čađahit ¶
Publisert ¶
GULDAL: Mapuchet ánuhit veahki ¶
Mapuche indianat Chiles Mátta-Amerihkkás cuiggodit Norgga fitnodaga mii áiggošii jogaid bidjat revrriid sisa guovllu álgoálbmogiid dáhtu vuostá. ¶
Oslos álmmuhuvvui ikte rápporta čáhcefápmo-huksema birra gos deattuhuvvo ahte huksejeaddjit eai leat doarvái gulahallan mapuche álbmogiin. ¶
– Sii bivdet fas sámiin veahki geahččalit bissehit huksemiid, lohká mapuche njunuš, Pedro Antimilla: ¶
Ođđajagis bovdejit mapuchet Sámedikki boahtit Chilii ja odne deaivvadit ges Norgga Ráđđehusa ovddasteaddjiin Oslos. ¶
Mari Boine, riegádii skábmamánu 8.beaivvi 1956 Gámehisnjárggas, Kárášjogas. Iežas 60 jagi riegádanbeaivvi son ávvudii konsearttain Alandica kultur- ja kongreassaguovddážis Mariehamnas Ålanddas. ¶
Vaikko Mari Boine namma lea beaggán, ja ain beaggá miehtá máilmmi, de goit muhtun báikkiin eai dieđe olus su birra. ¶
Dáppe Mariehamn gávpogis Ålánddas eai lean nu gallis geat dihte gii Mari Boine lea. ¶
Go de čilgiimet ahte son dat han lea okta Sámi beakkáneamos artisttain, de gal goit muhtumat fuomášedje gean birra vikkaimet jearrat. ¶
Mánnán beasai Mari dávjá gullat ja vásihit ahte sámi juogan ja luohti adnojuvvui suddun, ja gahččaluvvui čihkkojuvvot. ¶
Vaikko Mari vásihiige luođi gieldima de lea son ođasmahttán luođi go dasa lea seaguhan osiid máŋggaid eará kultuvrraid árbevieruin nugo mat jazza, rocka ja álbmotmusihka kultuvrrain. ¶
– Vaikko luohti gildojuvvui, de dat goittot lea riegádahttán máŋga ođđa lávlagiid, muitala Marie Boine. ¶
Konsertii Mariehamnas ledje boahtán badjel 100 guldaleaddji, sihke amas olbmot ja fuolkkit. Okta guldaleddjiin lei Mari oambealli, Marit Anne Länsmann, guhte ássá lahka Stockholm gávpoga Ruoŧas. ¶
– Mus lea nieida guhte orru ja bargá Mariehamnas Ålanddas, ja vulgen nieidda guossái go gullen ahte Mari lei Mariehamnas doallamin konseartta, dadjá Marit Anne Länsmann. ¶
Son dadjá suohtasin go iežas fuolkenieidda dáppe beasai vásihit ja gullat lávlumis ja juoigamis. ¶
Guossit geat ledje boahtán konsertii bures vuostáiválde Mari. ¶
Son geasuhii guldaleaddjit mielde sihke lávlut, juoigat ja dánsut. Buohkat geaiguin ságastallen maŋŋil konseartta, dadje ahte lei earenoamáš vásáhus gullat Mari, ja vaikko sii eai ipmirdan sámegiela, de sii goittot bures nagodedje čuovvut mielde. ¶
Mari Boine lea ožžon gávcci geardde dehálaš bálkkašumiid. Earret eará lea son Spellemann-bálkkašumi golbmii ožžon, ja Davviriikkaid Ráđi musihkkabálkkašumi. ¶
– Makkár bálkkašumi it leat ožžon man ohcalat? ¶
Dása vástida Mari ahte son váillaha guoimmi, ja ahte dat gal livččii dakkár bálkkašumi man áinnas háliidivččii oažžut. ¶
Lillestrømma Vigernes skuvla ii nagut skáhpput sámegieloahpahusa iežas goalmmát luohkkálažžii, muitala skuvlla rektor Olav Strømhylden. ¶
Vilde Kristine Thrane vázzá goalmmát luohkás ja son ii leat ožžun sámegieloahpahusa vuosttaš luohká rájes go eai gávdno sámegieloahpaheaddjit. ¶
Dán čávčča lei sutnje lohppiduvvon neahtaoahpahus, muhto ii dat ge oro ordnašuvvamin váilevaš oahpponávccaid dihte. ¶
GULDAL: Ii oaččo sámegiela ¶
Eatni Janne Thrane váivašuvvá go nieiddaš ii fidne dan oahpahusa maid galggašii. ¶
Vilde Kristine Thrane eatni, Janne Thrane, lohká ahte dat lea surgat go su nieiddas ii fitne sámegieloahpahusa. Son massá vejolašvuođa oažžut sámegiela nubbingiellan ja oahppat giela. ¶
Go Vilde lei vuosttaš luohkás de lei skuvllas sámegieloahpaheaddji, muhto oahpahus ii doaibman nu mo galggai. ¶
Go nieiddaš álggii nuppi luohkái ii lean skuvllas šat oktage sámegieloahpaheddjiid, ja son lohppiduvvui oažžut neahtaoahpahusa go álgá goalmmát luohkkái. ¶
Dál čájehuvvo ahte dat ii leat nu álki, dasgo eai leat doarvái oahpponávccat Finnmárkku skuvllain fállat neahtaoahpahusa oahppiide geain lea vuoigatvuohta oažžut sámegieloahpahusa. ¶
Dál lea eahpečielggas goas ja oažžu go Vilde obanassiige sámegieloahpahusa. Janne Thrane lohká ahte nieiddas šaddá heajut ja heajut giella go ii oaččo oahpahusa. ¶
Rektor Vigernes skuvllas, Olav Strømhylden, duođašta ahte sis leat váttisvuođat gávdnat sámegieloahpaheaddji. Dasa lassin eai leat ge ožžun mákkárge šiehtadusa neahtaoahpahusa ektui skuvllain Finnmárkkus. ¶
Dan vástádusa maid Vigernes skuvla lea ožžun skuvllain mat fállet neahtaoahpahusa lea ahte dat leat nu ollusat vuordimin jo dán fálaldaga ahte sii eai sáhte váldit vel eambbo oahppiid. ¶
Vigernes skuvlla rektor lohká ahte sii vuoruhit dán ášši, ja doivot ahte gii nu ohcá oahpaheaddji virggi mii dál lea álmmuhuvvon. ¶
30-jahkásaš dievdu lea massán vuodjinkoarta maŋŋá go vujii 72 km/d gos leaktomearri lei 40 km/d. Dát dáhpáhuvai Strandvegenis Romssa gávpogis. Dán dieđihit politiijat. ¶
Guokte Finnmárkku dearvvašvuođabargi massiiga iežaska autorisašuvnna diibmá, nu čájeha oppalašgovva stáhta dearvvašvuođageahčus. Maiddái guokte Finnmárkku dearvvašvuođadoaimma rihkuiga lága. ¶
Mátta-Sámegielas soaitá leat boahtteáigi.Dál leat ángiruššamin oaččut nuoraid fievrredit giela viidásat. ¶
Mátta-sámegiella lea áitojuvvun, ja sullii 500is hállet giela. Eatnasat sis geat geavahit giela beaivválaččat leat vuorrasat olbmot, ja danne bidjet ge dál návccaid gádjut giela. ¶
Historrjálaš stuorra oahpahusprošeakta lea álggahuvvomin ja otne de ovdanbukto dat Troanddinis. ¶
GULDAL/HØR: Arve Veiåker ¶
- Giella lea áitojuvvon, ja danne lea ge dehálaš ahte sii bidjet návccaid gádjut dán lohká doaibmi oahppadirektevra Norlándda fylkkamanne kantuvrras Arve Veiåker. ¶
Vaikko ásset ge sullii 1000 mátta sápmelačča norggas ja ruotas de eai hála eara go bealli sis giela, cilge son. ¶
Amas giella olát jávkat de bidjojit dál eanet návccat mátta-sámgiel opahussii go guossege ovdal. Dál galgá Norgga ja Ruota oktasaš prošeakta masa lea bidjun 8 milijuvnna kruvnnu loktet giela árvvu ja movttidahttit mátta sámi nuoraid oahppat buorebut giela. ¶
Artista, musihkkaproduseanta, sámi aktivista, eadni. Maxida Märakas leat olu rollat, muhto leat eadnin lea dat deháleamos, dadjá son. Mannan bearjadaga almmuhii ge son ođđa šuoŋa «Rebel» , maid lea čállán iežas nieiddažii. ¶
Maxida Märak muitala ahte sus lea leamaš oalle ráfehis jahki, ja sutnje lea hui čielggasin šaddan man dehálaš lea ahte su nieiddaš beassá bajásšaddat danin gii son lea. ¶
– Háliidan ávvudit iežan nieiddaža dáinna ođđa lávlagiin. Son lea nu čaffat! Mánát galget beassat veahá dáistalit ja leat veahá «rebeallat» , eaige rávisolbmot álo galgga sin gieldit, dadjá Maxida ja mieđiha ahte dáidá iešge bajásšattadettiin leamaš veahá «rebealla» , dahje nággár ja stuibmideaddji. ¶
– Dan gal lean várra leamaš, ii oktage leat boasttuvuođa haga. In iežan bearraša ektui gal, go sii leat hui rahpasat politihkalaččat, muhto jáhkán gal ahte servodat lea mu atnán veahá stuibmideaddjin. ¶
Bearaš gal lea álo dohkkehan Maxida ja movt son lea háliidan eallit eallima. Muhto son muitala ahte lea olu unohis sániid šaddan gullat, go eallá artistan seammás go lea eadnin, iige jáhke dievdoartisttaid šaddat vástidit daid seamma gažaldagaid go maid olbmot sus jerret. ¶
Maxida hállida čájehit iežas nieiddažii ahte ii dárbbaš válljet juogo karrieara dahje bearašeallima. Sáhttá goappešagaid dahkat, jus háliida. ¶
– Hui unnán olbmuin lea vejolašvuohta leat nu olu mánáin fárrolaga go mus, go mus lea dát bargu mii mus lea. Lean iežan hoavda, ja barggan olu ruovttus. Olbmot doivot ahte mun jávkkan olu, muhto dat ii leat duohta. Beasan ieš maid válljet guđe barggu vuoruhan váldit, ja guđe bargguid in váldde, lohká Maxida. ¶
Maxida lea viidát olahan iežas musihkain, ja lohká liikot čuojahit báikkiin gos eai dieđe nu olu Sámi ja sápmelaččaid birra. Son ráppege ruoŧagillii, juste fal dan dihte vai buohkat galget ipmirdit dan maid geahččala muitalit. ¶
– Ráhkadan musihka vai olbmot besset dánsut. In ráhkat musihka politihkkema dihte, muhto dat leat dego vázzán giehtalagaid. Munnje lea goit hui dehálaš ahte buohkat ipmirdit maid dajan, dan dihte go dat maid dajan lea dehálaš. ¶
Maxida čilge ahte ii son sáhte hutkat áššiid mat eai leat duođat dahje dehálaččat sutnje. Danne dávjá su musihkka lea dego su beaivegirji. ¶
– Musihkka lea dego juoigan. Luohti leat dovddut maidda lea bidjan šuoŋa, ja go ráhkadan musihka, de bohtet dovddut ovdan. Olmmoš han čállá dan birra mii lea váimmus ja jurdagiin juste dalle, nu ahte musihkka rievtti mielde speadjalastá olbmo ja birrasa. ¶
Maxida mieđiha ahte son sáhttá orrot oalle suhtus lávddi alde. Muhto čakčii áigu almmuhit ođđa EP, ja dadjá das leat olu eambbo positiiva šuoŋat go sus dássážii leat leamaš. ¶
– Muhto mus lea leamaš hui dárbu čállit daid lávlagiid maid lean čállán. Jáhkán maid ahte sáhtán leat lávdde alde maid veahá balddihahtti ja suhtus, reašká Maxida Märak. ¶
Sampmi ¶
Máze skuvlla oahppit vuite Paulus Utsiin, ja nu maiddái šadde iežaset skuvlla vuosttaš vuoitojoavku. ¶
NRK Sámi rádio-studios lei buorre mokta Máze ohppiid gaskka, go gulle ahte sii leat nagodan eksámengažaldaga riekta vástidit. Ja nu maiddái šadde sii dán jagáš Dieđát go vuoitit. ¶
Eksámengažaldat lei: Mii lea Paulus Utsi dovdoseamos dikta, mii maiddái lea heivehuvvon lávllan? ¶
Dán diđii Máze skuvlla oassálastti Mina Helene Eira, ja sihkkarastti ahte Máze ii masihan čuoggáid maid ledje lasihan dan maŋemus vuorus. ¶
Máze skuvla ii leat ovdal vuosttaš saji ožžon Dieđát go gilvvuin, nu ahte otná gilvu šattai maiddái historjjálaš gilvu. ¶
Guovdageainnu nuoraidskuvla, mii dávjá lea Dieđát go loahppavurrui beassan, oaččui otne nuppi saji Dieđát go 2015 gilvvuin. ¶
NRK Sámi hoavda, Mona Solbakk, guldalii sáddaga fárrolaga oahpaheaddji guoktáin ja sadjásaš oahppi guoktáin. Solbakk oaidná sámis čuvges boahtteáiggi: ¶
– Mun lean sihkar ahte mii oaidnit din boahtteáiggis, duolbmame ja bálgeme sámi máilbmái. Dáid namaid galgat mii agibeaivvi muitit, din namat šaddet erenoamážin Mázes, dadja Solbakk. ¶
Máze skuvlla joavkojođiheaddji ja oahpaheaddji, Klemet Utsi, lei movttet go su oahppit ledje buoremusat. ¶
– Dat lea somá go vuittiimet, go Máze skuvla ii leat ovdal vuoitán, ja ahte dát oahppit de šadde vuosttažin. ¶
Bánne-Jon-Elle Elle Máret gii jagi 1981 lei mielde vuollásteamen stáhtaministara kantuvrra Oslos ja nu dáistaleames ja čalmmustahttimis sámiid vuoigatvuođaid, ávžžuha ahte Davvi Dakota álgoálbmogat eai vuollán. ¶
Lei 1981 guovvamánu 6. beaivvi ahte 13 sámi nissona ja 5 jahkásaš nieiddaš bohte dalá stáhtaministara, Gro Harlem Brundtland, kantuvrii Oslos. Nissonat dearvvahedje stáhtaministara ovdal go čohkkededje beavdde gurrii. Sámi nissonat celke stáhtaministarii ahte eai dáhtton vuolgit gosage ovdal go huksenbarggut Savvonis Álttás bissehuvvojit. ¶
Elle Máret lohka maŋŋil jurddašan daguset birra, ja lea máŋgii jurddašan man duostilat sii dalle leat leamašan. Son lohka muitit go olggobealde gullojedje olbmot huikimin "ellos eatnu – la elva leve" . Son muitala ahte oallugat leat sidjiide dadjat ahte sin dagus lei ávki, ja nu gal leige, dadjá Elle Máret, ja dadjá ahte das rájes beroštišgohte sápmelaččain. ¶
Smávva sámi gilážis, Mázes Finnmárkkus Elle Máret dárkilit čuovvu USA ja Davvi Dakota álgoálbmogiid dáistalemiid oljobohcci huksema vuostá. Elle Máret lohka USA álgoálbmogiid dáistaleapmi lea sullii dat seamma go maid sápmelaččat vásihedje Áltá-Guovdageainno eanu buođđudanvuostálastimiid oktavuođas. ¶
– Mun gal sin dili bures ipmirdan, go dat han lea juste nu movt mii nai vásihit, sisabáhkkemiid iežamet guovlluide, dadjá Elle Máret. ¶
Maid don dieđát Standing Rock birra? ¶
– Na gal dan birra gal in dieđe in fal in maidege, earret go dan maid TV´s oaidná vástida Elle Máret. ¶
Go muitalit ahte dát oljorevre lea sullii nu guhki go Finnmárkkus gitta Oslo rádjai, de Elle Máret dadjala, Ále juo dájo, na dan gal in diehtán, vuoi issoras. ¶
Mii jearrat Elle Márehis ahte livččiigo son searvan jus dát vuostálastin lei dáhpáhuvvat dalle go lei nuorabut. Dasa son dadjá ahte dan gal ii dieđe, go dat han lea nu guhkkin eret min guovllus. ¶
Son goittot ávžžuha USA álgoálbmogiid nu guhkas go vejolaš vuostálastit USA eiseválddiid áigumuša hukset oljorevrriid álgoálbmoteatnamiid čađa. ¶
Son lohka vuostálastimis ávkin, ja muittuha man ládje Máze giláža álbmot 1970 logus nagodedje caggat eiseválddit áigumuša bidjat Máze čáze vuollái. ¶
Sampmi ¶
Eanaš olbmot muitet iežaset vuoidat amaset buollit, muhto eai buohkat smiehtas ahte beaivváš goardá maiddái ealliid, ja dat maid sáhttet buollit. ¶
Dat, geat čuvvot Norgga turistasearvvi meahccemannannjuolggadusaid, eai dáidde nu dávjá bártidit čuoiganmátkkis, muhto eai leat dušše guovttejuolggagat, geat fertejit leat várrogasat beassážiidáiggi meahcis. Don fertet váruhit beatnaga maid. ¶
– Eanaš olbmot muitet iežaset vuoidat amaset buollit, muhto eai buohkat smiehtas ahte beaivváš goardá maiddái ealliid, ja dat maid sáhttet buollit. Muitte maid ahte it dušše don dárbbaš rivttes neavvuid go leat meahci vánddardeamen beassážiidáigge, beana maid dárbbaša. ¶
– Čuovo min meahccemannannjuolggadusaid, dalle lea beatnagis maiddái buorre dilli, nu sihtá Biebmobearráigeahču elliidáimmahuššanossodaga jođiheaddji Torunn Knævelsrud. ¶
Dá leatge Biebmobearráigeahču meahccemannannjuolggadusat beatnagiid várás: ¶
Beatnagiin maid sáhttet suddot čalmmit garra beaivvadahkan. Muhtun beanasorttat leat rašit go earát, earret eará dakkár beatnagat main leat čalmmit hui goikásat. Giđđabeaivváš lea hui garas, ja fertet váruhit beatnaga ja geahčastallat mo láhtte. ¶
Jus čalmmit leat suddon, de golgagohtet ja ruvssodit. Beana čárvugoahtá de čalmmiid ja bahkke sevdnjes báikái. ¶
Beana sáhttá maiddái garra beaivvádahkan buollit, erenoamážit njárbesguolggat beatnagat. Njunni, bealjit ja eará sajit gokko leat unnán pigmeanttat ja guolggat, bullet jođáneappot. ¶
Go beana lea jo buollán, de ruvssoda dakko ja buollámat sáhttet maiddái skoavhlutge. Govčča beatnaga dahje jo vuoidda beatnaga vai ii buole. ¶
Iskka juolgelábiid dávjá ja divššu daid jus lea dárbu. Guhkes beatnatseahkut sáhttet skilžut. Juolgevuoiddas sáhttá daid eastadit skilžumis ja dáidá leat vuogas oanidit dakko gokko seahkut leat guhkimusat, erenoamáš guhkesguolggat beatnagiin, ii fal gaccaid gaskkas gal. ¶
Geahča bearrái maid ahte beatnagis leat bures dikšojuvvon gaccat. Guhkes gaccat luoddanaddet ja doddjojit ja dakkár gaccat sáhttet hilaštahttit ja raššudit julggiid. ¶
Cokka suohkuid beatnagiid jus juolgevuođut leat rašit, suohkut sáhttet maid eastadit juolgevuođuid raššumis, muhto daidge ferte muitit rivttes láhkai geavahit vai eai skohpalastte. ¶
Leŋge ferte heivet beatnagii vai ii skohpalastte dahje eará láhkai unohastte. Muitte ahte beana ferte hárjánit ođđa biergasiidda. ¶
Beatnagat maid váibet, nu ahte hárjehala fal beatnagiin ovdalgo vuolggát guhkit mátkái. Muitte ahte sabehat leat jođánat, nu ahte heivet iežat leavttu beatnagii. ¶
Beatnagii lea lossat ruohttat luotkkomuohttagis, ain juo dalle go lea leŋgejuvvon ja geassá bulkora. ¶
Válde mielde álgoheahtebiergasiid nu mo bandáša, suohkuid, juolgevuoidasa, «sportstape» ja hávvevuoidasa. ¶
Gulaskutta áinnas šibitdoaktáriin ovdalgo go vuolggát guhkebuš mátkái. Soaitá du beana dárbbašit makkár nu dálkasa dahje leat eará dárbbut? ¶
Beana maid sáhttá šuvččagit ja muhtin sajit leat rašit go eará, nugo bealjit, juolgevuođut, seaibi ja maiddái bállut. ¶
Šuvččagemiid ferte šibitdoavttir dikšut. Jus lea jo šuvččagan, ále fal vikka ruvvemiin ligget, dat sáhttá bilidit asi. Jus dus lea njárbesguolggat beana, dohppe de mielde juoga man alde beana sáhttá goarjadit. ¶
Eai buot beatnatsorttat gierdda buollaša. Ále ane beatnaga buolašin olgun guhkit go dat gierdá. ¶
Vielpát sáhttet galbmot jođáneappot go boarráset beatnagat, nu ahte fákte fal nuorra beatnagiid. Jus beana doarggista de soaitá leat galbmon dahje ballá. ¶
Beana dárbbaša borrat eambbo go lea ruohttan, ja buolašin dárbbaša vel eanet vai ii galbmo. Guhkebuš mátkkiin attestat dasa eambbo borrat, maiddái buoidi borramušas dahká buori. ¶
Muitte maiddái váldit mielde čázi ja vel lihti masa leikestat čázi. Galbma muohta ii leat seamma buorre go čáhci. ¶
Beatnagat eai gierdda teobromina, mii lea káfes, teajas, coca colas, kakáos ja eará šuhkoládabuktagiin. Go jo vel unna binna bánna šuhkoláda bihtášge sáhttá čuohcat vuoiŋŋahagaide, ja sáhttá vel mirkoluhttitge. ¶
Nu ahte ále fal atte šuhkoláda, atte baicca dakkár njálgáid mat leat ráhkaduvvon beatnagiidda. ¶
Mearrabodni Slipen lahkosiin Buođggáin lea oalle garrasit nuoskkiduvvon. Dan čájeha raporta, man Sweco lea čađahan Finnmárkkuopmodaga ovddas, čállá Sør-Varanger aviisa. Fylkamánni lea gohččon Mátta-Várjjat gieldda ja FeFo iskat guovllu birrasa. Čorgen sáhttá máksit juobe 30 miljovnna ruvnnu. ¶
Ođđajagemánus vuvdui 170.000 tonna mearraborramuš olgoriikii. Go buohtastahttá diimmá loguin de vuvdui dán jagi 11 proseantta unnit. Muhto buoret hattiid geažil de datge goarkŋui árvu. Go árvu mearraborramušas maid vuvde olgoriikii lei 7.6 miljárdda kruvnna, ja dat lea 13 proseantta eanet go diibmá, dieđihit Norges Sjømatrådas. ¶
Ikte rahppui mearrasámi portála, Olmmáivákkis, Gáivuonas. Dáppe sáhttá viežžat dieđuid mearrasámi kultuvrra ja eará dieđuid mearrasámiid birra dihtora bokte. ¶
Badjelaš guoktelogis ledje čoagganan Davvi Álbmogiid guovddážii, Olmmáivággái "Mearrasámi portála" rahpamii. Olbmot leat duođái vuordán dán. ¶
Dálá NRK-Sámi direktevre Mona Solbakk jođihii ovdal Davvi Álbmogiid guovddaža go dát bargu alggahuvvui. Solbakk muitala ahte go ovdamearkadihte galgá ohcát dieđuid mearrasámiid birra nugo Googelis, de dávjá bođii diehtu ahte dan maid ohcá ii oba gávdnoge, danne ilmmái jurddá ásahit sierra mearrasámi portála, lohká Solbakk. ¶
Jurddá dáinna portálain lea ahte deavdit buot dieđuid mearrasámiid birra, nu go ovdalaš dáhpáhusaid ja maiddai dat mii dálá dáhpáhusaid ja dieđuid. Geavaheaddjit besset ieža maid buktit dieđuid. Portálas beassa oahpasnuvvat Davvi-Romssa mearrasámiid kultuvrii ja historjái. ¶
Ovddeš Gáivuona musihkkaskuvlla rektor Liv Rundberg mielas lea dehálaš go dát portála viimmát ilmmái. Rundberg sávvá ahte portálii sáhtášii vurket lávlagiid ja sálmmaid mat leat ilbman mearrasámi guovlluin. Son jáhkka ahte olbmot bohtet geavahit dán go vuos lea ilbman. ¶
Rundberg sávvá ahte portálii ilbmet olu máidnasat ja muitalusat mat gávdnojit mearrasámiid birra dáppe Davvi-Romssas. Olmmáivággilaš Jenna Dalvik láidestii badjelaš guoktelogi berošteaddji luđiin, lávlagin ja sálmmain portála almmuheamis. ¶
Gula Mona Solbakk čilgema manne lea dárbu dákkár portálii: ¶
Gula Liv Rundberg vuordámušaid portálii: ¶
Sampmi ¶
Go earát su agis vázze rihppaskuvlla, de ii searvan. Dál easkka 18 jahkásažžan lea mearridan konfirmerejuvvot. ¶
Eanaš nuorat geat čađahit, dahket dan go ain leat nuoraidskuvllas. Muhto dat mii ii leat nu dábálaš lea ahte nuorat mearridit konfirmerejuvvot skuvllaid maŋŋá, nu go Tommy Ericsson Anti lea dahkan. ¶
Ovdalgo galggai álgit rihppaskuvlii, de earráneaigga su váhnemat. Dát lei lossa áigi sutnje ja son šattai heajus millii. Ovtta lahkkai sus ii lean dilli ja iige hálidan dalle konfirmeret go šattai nu ollu mii dáhpáhuvai su birra. ¶
Ii dat lean gal nu ahte masii iežas osku, muhtto mieđiha gal ahte muhtumin ledjen eahpádusas. ¶
– Eai bat láve lohkat ahte Ipmil lea álo das go dárbbašat su. Ja mun han dárbbašin su veahkki. Maid galggan bargat? gosa galggan fárret? ¶
Go ii ožžon mangelágan oainnáhusa, de smiehtai ahte ferte ieš vuos čoavdit dáid váttisvuođaid. Dál go lea fas fárren ruoktot, de mearrideigga áhčiin ahte galgá konfirmerejuvvot. ¶
– Dál lean varra jagi áhččin háleštan konfirmašuvnna birra. ¶
Norggas lea treanda leamaš maŋimuš jagiid ahte nuorat vuostildit dahje guđđet Kirku. Tommy Ericsson Anti ii beroš dađe eambbo das gal. Son ii leat goassige leamaš diekkár gii čuovvu maid earát dahket. Son dahkká maid ieš hálida. ¶
– Biktasiin lean seammalágan. Muhttomin in beroš maid lean coggan, eará háve lean dego livččen náitaleamen. ¶
Konfirmašuvdnii lea bovden ristváhnemiid ja bearraša, muhtto lea gal muitalan skihpáriidda ahte galgá konfirmerejuvvot. Skihpárat lohket vel "hæh, leat go duođas" . ¶
– Mun dajan "buorret maŋŋit, go ii goassige" . ¶
Seniorbáhppa Davvi-Hålogalandda bismagottis, Lars Henrik Haugan, muitala ahte ii lean hirbmástuvvan go oaččui dieđu konfirmašuvnna birra. ¶
– Dát dáhpáhuvvá duollet dálle, muhtto ii leat gal dábálaš. ¶
Haugan mielas lea buorre ahte boarrásat nuorat maid konfirmerejuvvot. Son muitala ahte 18-19 jahkásaččain álget jo rávisolbmo jurdagat ja leat smiehtan maid hálidit eallimis, hálidit go konfirmerejuvvot vai eai. ¶
– Go dalle bohtet ruovttoluotta, de sii leat smiehtan dán birra guhkká. Dan mii dieđusge váldit duođas. ¶
Kárášjoga ovdagoddi lea čoahkkimisttis guovvamánu 16.beaivve ovttajienalaččat mearridan cealkit eret ráđđealbmá Elfrid Boine. Kárášjoga gielda lea maŋimuš áigge vásihan ahte máŋga jođiheaddji leat heaitán ja ráđđealmmái ii nákcen čilget otná čoahkkimis manin dát dilli lea čuožžilan ja mo dan čoavdá. Ráđđealmmái, bajimuš hálddahuslaš jođiheaddjin, ferte váldit ovddasvástádusa dán dilálašvuođa ovddas. Dán preassadieđáhusa čállá Kárášjoga várresátnejođiheaddji John Nystad ¶
Meavkki orohagas joatká ain nággu vaikko suodjalus ja boazodoallu leat soahpan guohtumiid nalde. ¶
Vaikko suodjalus ja boazodoallu soabadedje juogadit guohtuneatnamiid Meavkki orohagain, de vávjet boazodoallit juo dál ahte suodjalus ii váldde vuhtii sin dárbbuid. ¶
Danne gáibida orohat ahte suodjalus máksá sidjiide advokáhta jus ain šaddet váldet dakkar veahki. ¶
– Jus eai mávsse, de geassáda boazodoallu ovttasbarggus, dadjá advokáhtta Geir Haugen. ¶
GULDAL: Meavkkis ain riidu ¶
Cuoŋománu maŋŋimuš beaivve galgá vearrodieđáhusan geargan ja sádden vearroeiseválddide, muhto elektrovnnálaččat ii sáhtte go dárogilli dán dahkat. ¶
– Ii leat gánnáhahti ráhkadit dán elektrovdnálaččat sámegilli, čilge Vearrodirektoráhta diehtojuohkkindirektevra Lise Halvorsen. ¶
Vearrodirektoráhta diehtojuohkkindirektevra Lise Halvorsen jáhkká menddo divrras ráhkadit elektrovdnálaš sámegiel skobiid ja dasa lassin lea divrras heivehit rusttegiid dusttet sámegiela. ¶
Lise Halvorsen biddjá ovddasvástádusa dán barggus Brønnøysund registtári. ¶
Vearrodirektoráhta diehtojuohkkindirektevra Lise Halvorsen lohká dál dušše 141 olbmo geat leat dáhttun vearrodieđáhusa sámegilli. ¶
– Eat leat garvimin sámegiela go ná dáhkat, lohká Lise Halvorsen. ¶
Norgga Sámiid Riikasearvi lea jearran eiseválddiin eai go sáhtte sápmelaččaide addit sámegiel fálaldaga elektrovdnálaččat maid. Čálalaš vástádus Vearrodirektoráhta diehtojuohkkindirektevrras Lise Halvorsenis NSR;ii lea ahte ii leat gánnáhahti dien dáhkat, go lea beare divrras moatti olbmui heivehišgoahttit rusttegiid. ¶
NSRa Sámediggeáirras Klemet Erland Hætta dat lea jearran dán birra, ja son ii leat gal duđavaš vástádusan. ¶
– Imaš go eai sáhtte molsut rusttegiid dán várás ja vel dat go lohket nu unnán olbmot geat geavahit sámegiel fáladaga, imašta Hætta. ¶
Son ii leat vuollánan áššis ja bargagoahttá njunoš eiseválddiid ektui ja jearrá eai got beroš sápmelaččain go elektrovdnálaččat eai ráhkat sámegiel fálaldaga. ¶
Klemet Erland Hætta maid dáhttu diehttut mo eará álmmolaš ásahusain šaddá nu go elektrovdnálaš gulahallama ektui. ¶
Dál leat jagi 2012 logut gárvánan norgga bealde. Jogas bivdon luosain 73 proseantta válde fierbmebivdit. - Dán ferte ráddjet eanet, lohká luossabivdi. ¶
Dál leat jagi 2012 logut gárvánan norgga bealde. Jogas bivdon luosain 73 proseantta válde fierbmebivdit, váihke Deanus lei buorre luossajahki diibmá, de Vuollegeavgŋá luossabivdi Henry Henriksen mielas fierbmebivddu berrešii ráddjet vel eanet. ¶
Báikkálaš stággobivdit ožžo fas 19 proseantta guliin ja turisttat fas 8 proseantta. ¶
Diibmá biddjojuvvojedje johtui ođđa gáržžádusat luossabivdui. Earet eará fierbmebivdu ráddjejuvvui, dattege válde fierbmebivdit sullii 8 proseantta eanet guoli go jagis 2011. ¶
Henry Henriksen orru Vuollegeavgŋás Deanus ja son lea bivdán stákkuin luosa badjel 50 jagi. Hárjánan luossabivdi lea vuohttán guliid geahppánan maŋimuš logi jagis. Son oaivvilda, ahte joga bivdet firpmiin menddo garrasit. ¶
- Go sullii 70 proseantta luosain goddo fierbmebivddus, de oaidná, man guvlui dat lea mannamin ja dat ii leat buorre, dadjá Henriksen . ¶
Deanu čázádat lea áidna Norggas, gos ná olu bivdojuvvo firpmiiguin. Henriksenis lea čielga oaivil das, mo Deanu luossa berre gáddjojuvvot. ¶
- Buot fierbmebivdu galgá váldot eret jogas, dadjá son. ¶
Ovdal leat luossadutkit almmuhan fuolas Deanu čázádagas, dál muitala maid luossabivdi iežas meinnegiid. ¶
Henriksen bivdá maid ieš firpmiin, go láigoha dán vuoigatvuođa vielljasis, son lea gearggus loahpat dás. ¶
- Ii son sáhte beare iežas smiehttat, ferte jurddašit maid joga ja eará bivdiid. ¶
Guollesálaš jagis 2012 lei stuorát go 2011, dalle guolli goddui sullii 37 tonna norgga bealde. Diibmá luossa goddui váile 50 tonna. ¶
- Dát ii mearkkaš nu olu, diet lea dábálaš molsašumit jagis jahkái, lohká Henriksen. ¶
Deanu čázádaga guolástanhálddahusa direktevra Hans Erik Varsi lea duđavaš diimmá bivdui. ¶
- Sii leat rehkenastán, ahte sullii guhtta tonna luossa lea gáddjojuvvon daid doaimmain, main ráddjejedje luossabivddu. ¶
Hálddahusas čilgejit fierbmebivddu lassánan oasi dainna, ahte báikkálaš stággobivdit godde unnit luosa ja turistabivdit ledje unnit mannán geasi. ¶
- Lea dábálaš, ahte fierbmebivdit váldet badjel beali guliin, mat goddojuvvojit norgga bealde, muitala Varsi. ¶
Deatnu lea oktasaš rádján Suomain, muhto riikkat eai leat vel ovttaoaivilis oktasaš bivdonjuolggadusain. Suoma bealde bivdu ii leat ráddjejuvvon jagi 1990 rájes, ráđđádallamat boatkanedje jagis 2001. ¶
Dát joatkašuvve fas diibmá geassemánus. Ođđa njuolggadusat galggašedje boahtit fápmui 01.01.2015. Ráđđádallamiid jođiha birasdepartemeanta ja Suoma Eana – ja Meahccedoallodepartemeanta. ¶
GULDAL: ¶
Midnight Sun Marathon viehkangilvu stuorru. Dál ii leat balljo šat sadji báikkálaš gilvvohalliide. ¶
– Midnight Sun Marathon viehkangilvu stuorru, ja dál ii leat balljo sadji báikkálaš gilvvohalliide, lohká beaivválaš jođiheaddji Nils I. Hætta. ¶
Beannot mánu ovdal go viehkamat álget leat gilvvut juo measta bidjan ođđa olahusa. ¶
GULDAL: Midnight Sun Marathon stuorru ¶
Muhto 17-jahkásaš nieida ii mieđit goitge leat sivalažžan áššáiduhttima mielde. ¶
17- jahkásaš nieida Ruovatvuonas lea áššáiduhtton iešmielat goddán 29 jahkásaš dievddu lávvordaga. ¶
Muhto son ii mieđit leat sivalažžan iešmielat goddán su, lohká nieidda bealušteaddji John Erik Nygaard: ¶
GULDAL: 17-jahkásaš mieđiha leat čuggen ¶
Lávvordat iđida dat gávdnui 29 jahkásaš olmmái jápmán Utskarpen nammasaš báikkážis Ruovatvuonas, dárogillii Rana, Nordlánddas. Dál lea 17 jahkásaš áššáiduhtton leat goddán su. Politijat eai navdde earáid leat sivalažžan. ¶
Politijat dáhttot su dál bidjat háldogiddagassii. Biddjo go, dan mearrida Ruovavuona diggegoddi odne. Muhto niedda bealušteaddji oaivvilda son lea beare nuorra rájusgiddagasas čohkkat, ja gáibida ahte politijat gávdnet eará saji sutnje. ¶
Badjel 60-jahkásaš Finnmárkulaš lea mieđihan iežas sivalažžan pornografiija juohkimis. Almmái biddjui háldogiddagassii diimmá čavčča nu gohčoduvvon darkroom-ášši oktavuođas, ja áššáskuhttui seksuálalaš veahkaválddálaš daguidis geažil vuolleahkahaččaid vuostá ja pornografiija juohkima dihte. Almmái lea dál luiton luovus. Nu čállá iFinnmark , ja muitalit maiddái ahte politiijaid eai bala massimis duođaštusaid. ¶
Norgga čázádat ja energiija direktoráhta (NVE) mieđiha NRKi ahte medde go dieđihedje Longyearbyenii Svalbárddas stuorra muohtauđasvára, muhto ahte dat ii čuoza guovllu ássiide. Danin eai fárrehan olbmuid eret doppe. Gaskabeaiáigge dat dállu jávvásii uđđasii, gos ledje njealje rávesolbmo ja guokte máná. Maŋemuš diehtu lea ain ahte ii oktage leat roasmmehuvvan. ¶
Standing Rock oljobohcci miellačájehanbáiki galgá leat guorus ja čorgejuvvon gávcci rádjai otne eahkedii, nu leat USA eiseválddit gáibidan. Báikkis, gos borgemánu rájes leat leamaš duháhiid mielde miellačájeheaddjit, leat dál vel báhcán moadde čuođis čorget. ¶
EU:a politihkalaš mihttu ahte gáibidit eanet vuoigatvuođaid hálddašit davvi resurssaid ii soaba oktii norgga beroštumiiguin dán guovllus. Nu lohká Arild Moen Fridtjof Nansen instituhtas. Latvia árvvoštallá iskat Norgga vuoigatvuođaid Svalbárdda traktáhta olis riikkaidgaskasaš duopmostuolus čielggadan dihte muohtareabbá bivdinvuoigatvuođaid suddjejuvvon guovllus. Moe lohká váttisin árvvoštallat bohtosa. ¶
- Min mielas orru mii leat dájuhuvvomin. Beannot jagi áigi lohpidedje huksema álgit borgemánus, muhto ii leat mihkkege geavvan, lohká Berit Hætta Utsi. ¶
Máŋganuppeloht jagi leat Máze boarrásat vuordán oažžut iežaset dálu. ¶
Diibmá mearridii Guovdageainnu suohkan huksegoahtit Máze bo- og aktivitetsenter, mii lea sierra doaibmaguovddaš vuorraset olbmuide. ¶
GULDAL: Boarrásiid viessohuksen ¶
Guovdageainnu suohkanstivra mearridii diibmá huksegoahtit sierra viesu Máze boarrasiidda. ¶
Viessu galgá leat sihke orrunbáiki ja doaibmaguovddaš, ja dákkár viesu leat Máze boarrasat juo máŋganuppeloht jagi vuordán. ¶
Tore Turi lea viesu huksenjoavkku jođiheaddji. ¶
Son muitala ahte viessohuksen lea maŋiduvvon danin go Viessobáŋkkus leat ođđa njuolggadusat. ¶
- Mii mearrideimmet maŋidastit huksema veaháš go suohkan sáhttá tiinet ruhtalána daid ođđa njuolggadusaid geažil, lohká Turi. ¶
Turi lohpida datte ahte Máze boarrásiid doaibmaguovddaš gárváná beassážiidda boahttejagi: ¶
Berit Hætta Utsi lohká vuorraset olbmuide Mázes dehálažžan oazzut dákkár viesu: ¶
Virgin Records lea suoládan guokte luođi ja gohčodan daid ameriikka álgoálbmot dánsunlávllan. Dáinna leat miljuvnnat skilihan Virgin Records ruhtabursii. ¶
Dál dáhtošii sámi kopija oasáža dás, sámi musihkkáriidda buorrin. John Trygve Solbakk lea sámi kopiija ovddas ovddidan gáibádusa. ¶
Buhtadusa suolkáduvvon luđiid ovddas ¶
Máilmmifitnodat Virgin Records lea almmuahan skearru, man namma lea "Sacred spirits" , sámegillii bassi vuoiŋŋat. Virgin records buvttada maid beakkálmasaid dego Spice Girls ja Rolling Stones musihka. Dát cd lea ráhkaduvvon Hollánddas, ja buvttadeaddji lea váldán nama The Fearsome Brave. Normo Jovnna luohti lea šaddan the counterclockwise dánsalávllan. ¶
NRK Sámi Radio lea ovdal muitalan dán cd birra mii vuohččan ilmmai 1994is, ja de ođđasit fas 1997as. Dan rájes galget leat vuovdán badjel 2 millijuvnna cda. Sámi kopija rehketbihtá mielde dahká dát sulli 200 milljuvnna norgga ruvnna dietnasa. ¶
Oasi dietnasis lea Virgin lohpidan addit ameriikka álgoálbmogiid vuoigatvuođa fondii. Muhto Sámi čálákultuvrralaš áigečállaga Sámis dieđuid mielde ii hálit foanda duođaštit lea go ožžon lohpiduvvon ruđa. ¶
Álgoálbmogiid árbevirolaš vuoiŋŋaduojis lea dál unnán suodji. Nu guhká go ii leat čállon báhpirii, de dávjá lea váttis duođaštit geasa vuoigatvuođat gullet, ja vaikko gii sáhttá ávkkástallat das. Ovttastuvvan nášuvnnaid organisašuvdna WIPO lea bargame čielggadit mot dákkár áššiid dustet, ja Solbakk jáhkká dán barggus guhkit áigái ávkki sullásaš áššiide, vai olgomáilbmi ii sáhtte dušše váldit ovdamearkka dihte árbevirolaš sámi musihka, ja iige boađá mohttege álbmogii ávkin. ¶
Jus Sámi kopia oččoš dan beannomiljuvnna man bivdá, de áigu dán juohkit stipeandan sámi musihkáriidda, lohká John Trygve Solbakk. ¶
Olgoriikka minerálafitnodat lea geassádan geahččalanbargguin Sis-Finnmárkkus, go boazodoallu nu garrasit cakkadii fitnodaga doaimmaid. ¶
Geassádedje boazodoalu dihte ¶
Sampmi ¶
Sámis son loaktá buoremusat ja áinnas fuolašii sámi irggi. ¶
«Mun ráhkistan du» lea áidna maid son máhttá sámegillii dadjat, muhto ii loga vel ovttage sámi bárdnái beassan dan dadjat. ¶
Sámi nieida Ida Ovmar lea Ruoŧa čábbámus. ¶
Son ovddasta Ruoŧa Miss Universe gilvvuin Filipiinnain ođđajagimánus. ¶
– Ja, faktisk! Vástida 21 jahkásaš go mii jearrat ahte leago sámi bártniin dál vejolašvuohta sutnje irgalit. ¶
Jag väntar på min samiska prinsIda Ovmar, Miss Sweden ¶
Son áigu jagis oahppat sámástit. Gula man ollu dál máhttá sámegiela. ¶
Ida duođai liiko lávdde alde bargat, muhto son dovddásta ahte lea lossat hárjehallat ja ráhkkanit Miss Universe gilvvuide. ¶
Son lea mángii jurddašan ahte dál gal heaitá, muhto go diehtá ahte maŋŋel gilvvuid son beassá vuolgit Johkamohke márkaniidda vuoinnastit, de nággesta ain joatkit. ¶
Dál dihtet buot sámi bártnit ahte sámi čábbámus nieida, Ida Ovmar, lea gávdnamis Johkamohke márkaniin boahtte jagi... ¶
Finnmárkku Bargiidbellodaga sámepolitihkálaš stivrraáirras Per Ivar Henriksen moaitá dál bellodaga jođiheaddji Ingalill Olsena. ¶
Henriksen ii loga Olsena váldit Sámedikki duođaš. ¶
Per Ivar Henriksen lea sámepolitihkálaš stivrraáirras Finnmárkku Bargiidbellodagas. ¶
– Mon áiggun jo bearjadaga stivrračoahkkimis bivdit fylkkabellodaga digáštallat manne njunnožat fallehit Sámedikki ja sámeáirrasiid FeFo stivrras, čilge Henriksen. ¶
Duogáš moaitagi lea go Ingalill Olsen digáštallamis ruvkkiid birra Fálesnuoris, moitti dan mo Finnmárkku opmodaga stivra lea ásahuvvon ja go FeFo stivra sámiid áirasiid eanetlogun cakkadi Wega Mining ruvkedoaibmaplánaid Fálesnuorrái. ¶
Finnmárkku Bargiidbellodaga jođiheaddji Inalill Olsen lohká NRK Sámi Radioi ahte son ii kommentere dien ášši. ¶
Olsen vuordá ahte beassá otne ságastallat Per Ivar Henriksenin dán ášši birra. ¶
Moarri lea go muohtagiera lea liegganan ja de galbmon, muhto ii leat nu garas. ¶
Moarrisiivu lea dalle go muohtagiera lea liegganan ja fas galbmon, muhto moarri ii leat nu garas go cuoŋu. Muohtagiera ii guotte seamma bures go cuoŋun, nu ahte doajáhat lea sullii seamma. Ja go cugŋo dibmegoahtá, de datge lea moarri. ¶
Lulli-sámi skuvllas Árborddes moivi jođiheames . Váhnemat leat mánáideaset váldigoahtán eret skuvllas. ¶
Vihta lulli-sámi máná leat oane bottás váldon eret Árbordde sámeskuvllas jođiheaddjiid iešlágan jođiheame geažil. ¶
Váhnemat eai šat dohkket jođiheaddji láhttenvuogi ja lohket moivvi čuohcat mánáide. ¶
Jus dilli skuvllas ii rievdda, váldojit farggá vel guokte máná eret skuvllas, muitala váhnen Jan Sundset. ¶
GULDAL:sameskuvllamoivi ¶
Sámiid Valáštallanlihtu Norgga jođiheaddji, Kåre Olli, lea okta sullii čuođi sámis geat garradálkkiid geažil eai vel leat beassan ruoktot Tråante-doaluin. ¶
– Mu mielas orru vahát go in beasa bargui, muhto ii hal dálkkiiguin sáhte maidige dahkat. Ferten dušše rámidit pilohtaid go váruhit, ja dorvvolaččat min leat fievrridan, lohká Kåre Olli NRK Sápmái. ¶
Golmma davimus filkkas Norggas leat ikte ja otne leamaš garra dálkkit ja biekkat. Dát lea dagahan stuorra váttisvuođaid girdijohtolahkii. ¶
Eambbogo čuođi sápmelačča, geat ikte ledje jođus davás maŋŋá Tråante 2017-doaluid, fertejedje máhccat ruovttoluotta Troanddimii go girdi ii sáhttán seaivut Bådåddjui dahje Romsii. ¶
Girdi geahččalii guktii seaivut Bådådjo girdihápmanii sotnabeaivve eahketbeaivve, muhto pilohta fertii guktuid háviid gaskkalduhttit seaivumiid go lei menddo garra biegga ja go ii vuollegis balvagokčasa geažil ii lean vejolaš oaidnit ollus maidige. ¶
Girdihápmaniin davveleappos lei seammá dilli. ¶
Romssa girdihápmanis lei iđitbeaivve otne oalle hušša go máŋgačuohti olbmo vuorddašedje beassat viidáset máttás dahje Finnmárkui. ¶
Dalle ledje maid eanaš sámi Tråante-guossit geat áigo davás, beassan Romsii. ¶
Muhtin Tråante-gussiin leat jo ožžon hotellanjaid Romssas ja galggašedje árrat ihttin iđđedis beassat Finnmárkui. ¶
Earát gis leat vuorddašeamen beassat eahketgirdi mielde Levdnjii diibmu 22.30, muhto dálki dat mearrida bessetgo dohko. ¶
Dálkedieđáhus almmatge ii oru leamen mátkkošteaddjiid bealde. Yr-dálkesiidu  dieđiha Levdnjii garra biekka, mii bossu sullii 20 mehtera sekunddas. ¶
Sampmi ¶
Nuorra giellabargit váillaheigga buriid neahttasániid sámegillii, ja dainna háliideigga dahkat juoidá. ¶
Dán áigge geavahit nuorat hirbmat olu oanádusaid neahtas, muhto diet eai gávdno sámegillii. Dainna leaba ovddeš giellaambassadevrrat Helge Aslaksen Ravna ja Ánná Káisá Partapuoli bargan juoidá. Soai leaba hutkan muhtun sániid mat sáhttet geavahuvvot dan sadjái go oanidit eaŋgalsgillii dahje dárogillii. ¶
– Moai letne geahččalan daid eanemus geavahuvvon sániid jorgalit sámegillii, nugo ASAP lea VuVe - vuosttáš vejolašvuođas ja YOLO lea EDO – ealát dušše oktii, muitala Partapuoli. ¶
Soai leaba geahččalan hutkat nu álkes dadjanvugiid go vejolaš. Ledje ge 4 giellaambassadevrra geat barge dáinna bloggain, ja nu sii dárbbašedje juoidá man birra sáhtte čállit. ¶
– Dávjá go moai Helgiin leimme fárrolaga de muitaleimme dárogillii maid moai leimme bargamin, ja das de álggiime jurddašit mo dat livččii sámegillii jorgaluvvon– Nu mo ovdamearkka dihte LOL, muitala Partapuoli. ¶
Sudnuide lea hirbmat dehálaš ovdánahttit ja ođasmahttit nuoraid sámegiela. Ja go soai leigga gávnnaheamen dáid sániid de ii lean dušše jurdda ahte ferte jorgalit daid sáni, muhto sátni ferte maiddái leat álki ja das ferte leat veahá ''švung'', nu go Partapuoli muitala. ¶
– Dasa lassin ferte mearkkašit juoidá, nugo BoB lea oaniduvvon boagustit olles beaivve. Muhto gávdnojit sihkkarit máŋga vuogi lohkat dan, go moai leimme dušše suohtas dihte bargamin dán. ¶
Soai leaba maiddái geahččalan eará nuorain oažžut evttohusaid, muhto dat ii lea álo nu álki. ¶
– Moai letne geavahan blogga, ja doppe jearran eará olbmuin leat go sis sánit. Muhto jus earáin leat eará evttohusat de sáhttet daid sáddestit, reašká Partapuoli. – Jus don logat BoB okta olbmui, ádde go? – Eanaš olbmot eai dieđe maid dát bustávat mearkkašit, muhto olbmot mu birrasis Oslos áddejit mu. Go guokte olbmo álggaheaba geavahit dákkár sániid, de álget earát maid geavahit daid, muitala Partapuoli. ¶
Ja go sudno skihpárat leat jo álgán geavahit dáid sániid, ja son doaivu ahte earát maid čuovvolit sin. ¶
–Mus eai leat hirbmat stuorra vuordámušat dása, ahte šaddá dábálaš miehtá máilmmi - muhto gii diehtá, reašká Partapuoli. ¶
Otne lea juovlaruohttabeaivi ja dálle heive moadde sáni daddját stálu, borramuša ja otná eahkeda birra. ¶
Juovlaruohttabeaivi ¶
Ja dat beaivi, mii lea ovdalis juovlabasiid, dat lea ruohttabeaivi, ja dan beaivvi eahket gohččojuvvo ruohttaeahkedin, ja dat lea váralaččamus eahket. ¶
Jos dalle manat illudit ila fasttit, de dalle ihttohallet, ja jos dalle atná ila stuora ipmilmeahttunvuođa, de dat ihttohallet, vaikko leat stuora boares olbmot nai, go leat ila suruheamit ja ila unnán dihtet Ipmila sániid. ¶
Muhto dat, geat dihtet ja muitet bajil lohkat Ipmila sániid, de daidda ii bastte Beargalat dahje Riehtis. (Johan Turi) ¶
Otne soitet ollu viesut oaččut guossi dan beakkán juovlastálus. Muhto movt dat juovlastállu oaččui iežas nama? ¶
Stállu: ¶
Lea olbmo hápmásaš, áinnas borai olbmobierggu, váralaš, stuoris ja gievra ja sus leat vearjjut. Son fillehalai sápmelažžii. Ja son gilvalii áinnas. Muhto sáhttá maid leat geidosis, bahá vuoigŋa. ¶
Julenissen: ¶
Boahtá dasgo stállu ja Nils dahje St. Nikolaus leaba biddjon oktii. Dáčča máilmmis lea maid návetháldi, dat mii várjalii náveha. ¶
Sámis geavahit iešguđetlágan nama Juovlastállui, nugo: ¶
Julenissen = juovlanigá, juovlastállu, juovlaáddjá, ruohttaáddjá. ¶
Makkár borramuš lea olbmuin beavddealdi otne? Eanas olbmuin lea várra náppošmeasttanas ja juovlaerttet. ¶
Muhtin juovlaborramuš sánit: ¶
Loga maid: Spenning for samiske barn i jula ¶
– Jus dus ležžet muittut dahje vásáhusat mat gusket sámemišuvnna bargui, de leat don oalle dehálaš gáldun duŧkamii, mu dutkamii, lohká Tromssa Universitehta duŧki, Torunn Hamran. ¶
Son hálida diehtit eambbo Sámemišuvnna doaimmaid birra, ja hástala olbmuid muitalit sutnje buot maid diđežit. ¶
Buot dieđut leat dehálaččat duŧki mielas. Sámemišuvdna han huksii Finnmárkui sihke skuvllaid, girkuid, mánáidruovttuid ja dearvvašvuođaásahusaid dalle dolin. ¶
GULDAL: Sámemišuvdna ¶
Ja dáid ásahusaid birra dat hálida son eambbo dieđuid, erenoamáš daid dearvvašvuođaásahusaid birra. Ieš sámemišuvnna bargguid birra dat gal gávdnojit vel dieđut, muhto olbmuid vásáhusat sámemišuvnnain, eai leat nu bures dokumenterejuvvon. ¶
Nu ahte jus dus ležžet makkárge vásáhusat dahje leat gullan maidige, de hálidivččii Hamran dan birra gullat. ¶
Áillohačča muitosemináras čilgii sápmelaš dáiddár Ingunn Utsi man láhkái Nils-Aslak Valkeapää rohkki gálii luottaid sápmelaš dáiddáriidda. ¶
Muitosánit, divttat ja luođit gullojedje mannan lávvardaga go Lásságámmi-vuođđudus lágidii muitobottoža ja seminára máŋggasuorggat-dáiddára Nils-Aslak Välkeapää birra, seamma beaivvi go Áillohaš livččii deavdán 70-jagi. Eambbogo čiežalogis ledje searvan doaluide. Dáiddár, Ingunn Utsi muittaša Áillohačča stuorra dáiddárin. ¶
Áillohaš-muitobottoš lei su hávddi luhtte Biertaváris, gos Per Ludvig Boine logai muitosániid ja Gáivuona Sámi lávlunjoavku muittašii Áilluhačča lávlagiin. ¶
Davviálbmoga guovddážis lei seminára gos oassálastit besse vásihit su dáidágiid sániid ja govaid bokte. Govvadáiddár Liisa Välkeapää dadjá Áilluhašedno addán movtta iežas dáidagii. ¶
Muođđa lea goikebeaivvadat. Dalle eai oidno eatnamat nu bures. ¶
Muođđan ii oainne nu bures eatnamiid ja čáziid. Dalle hirbmadit speadjalastá, omd. jávrrit ja njárggat orrot (leamen) dego "sirdásan" . Guokte ilmmi leat ovttas. Njárgageažit, nerehat leat dego vulogeaže livčče časkojuvvon eret. ¶
Muođđa lea dalle go lea liekkas, maiddái giđđat sáhttá leat nu. ¶
Gáldu: NRK Sámi ovddeš giellatearbmajoavku. ¶
Politiijat eai navdde ahte oktage lea jávvásan muohttaga vuollái, go Finnmarkshallen robis Álttás fierai gaskabeaiveáigge muohta vázzin- ja sihkkelastinluotta ala. Fierahat lei 30 mehter guhku ja mehtera alu. ¶
Olmmoš ráhkada váccedettiin máŋggalágan jienaid muohttatáigge. ¶
Njáhcumuohtan ráhkada muohta jienaid go olmmoš vázzá. Dalle daddjo ahte muohta jarrá. Njáhcumuohta lea njuoska muohta. ¶
Muohta gižaida go olmmoš vázzá buolašin. ¶
Dá gulat olbmo vázzimin buolašin: Vázzinjietna buolašin ¶
Muohtačorgenbargu, mii dahkko Dávvenjárgga gielddas, lea olu moitojuvvon. Fitnodat, mii lea ožžon muohtačorgendoaimma, deavdá eavttuid mat leat biddjon, ja dalle lea leamaš haddi, mii mearridii go adde dán fitnodahkii dán doaimma. Nu lohká guovllu geaidnojođiheaddji Torbjørn Naimak. ¶
Stáhta geaidnodoaimmahat juolludii diibmá muohtačorgenšiehtadusa Presis Veidrift fitnodahkii. Šiehtadus lea vihtta jagi čorget geainnuid 208 millijovnna kruvdnii - 37 millijovnna vuollelis lagamus fálaldaga. Dál moitojuvvo muohtačorgenfitnodat heajos barggu dihte. Botkkuhit sádduid hárve ja geainnut leat gitta dávjjit go dan maid ovdal leat leamaš, nu čuoččuha beaivválaš jođiheaddji Kari Lene Olsen OmKapp fitnodagas. ¶
Sihke NSR ja NBR jođiheaddjit doarjuba Gaup-bearraša lágastallama. ¶
Mikkel Gaup maŋisboahttit leat stevdnen stáhta go Gaup 1966 massii boazodoallovuoigatvuođa. Bearaš gáibida stáhtas 25 miljon ruvnnu buhtadusa. ¶
GULDAL: Muotka doarju Gaupaid ¶
- Dát lea dehálaš prinsihppalaš ášši, go lea sáhka das, mo stáhta lea hálddašan sámiid vuoigatvuođaid, dadjá Norgga sámiid riikkasearvvi jođiheaddji Silje Muotka. Su mielas berrešii Sámediggige doarjut ášši. ¶
Muotka mielas lea dehálaš beassat diehtit eambbo mo stáhta lea bargan diekkár áššiiguin. ¶
Muotka ii hálit dađi eanet dadjat aiddo makkár doarjaga vuordá Sámedikkis Gaup bearrašii. ¶
-Lunddolaš lea ahte Sámediggi ieš ságastalla ja mearrida dies, muhto sáhttá leat politihkkalaš dahje fágalaš doarjja, dadjá Muotka. ¶
Maiddái Norgga boazosápmelaččaid riikkasearvvis juollu ain jo politihkkalaš doarjja. ¶
- Máilmmi buorre go boazodoallit, geat dovdet iežaset dulbmojuvvon ovddeš áiggis váldet ášši bajás, rápmo NBR jođiheaddji Nils Henrik Sara. Su mielas lea buorre go guorahallo ja boahtá álbmosii leago boazodoallu gillán vearrivuođaid. ¶
GULDAL: NBR doarju Gaup-dikki ¶
Sara jáhkká leat earáidge geat dovdet eiseválddiid vuoigatmeahttumit meannudan sin áššiid. ¶
- Das lean oalle sihkar, dadjá NBR jođiheaddji. ¶
Davvi-oarje sámi museasiida molsu nama ja dovdomearkka. Ođđa namma šadda ge Riddo Duottar Museat, ja museajođiheaddji Karen Elle Gaup čilge manne sii mearrededje molsut nama. ¶
GULDAL: Musea molsu nama ¶
Kárášjoga museariidu sáhttá čoavdašuvvat, jus earret eará eaiggátstivrrat ja RiddoDuottarMusea šaddet ovttaoaivilii makkár jođihanvuogi galget geavahit. ¶
Jus buot bealit šaddet ovttaoaivilis, de sáhttit vuordit čovdosa museaovttasbargui geassemánnui. Muhto álggos fertejit buot bealit šaddat ovttaoaivilis. Dán lohkká Sámedikki ealáhus -, kultur - ja dearvvašvuođaossodaga direktevra, Magne Svineng. ¶
Guldal ášši dás: ¶
Sampmi ¶
– Du deahkit unnugohtet veahážii mielde vajot go heaittát hárjehallat, muitala áššedovdi. ¶
Ollugat oaivvildit ahte geasseluomus galggašii njálgga biepmu borrat, vuoiŋŋastit ja návddašit beaivváža. ¶
Máŋggas ges ballet ahte dehkiid maid leat hárjehallan olles dálvvi láhppojit jus ii šatta hárjehallat moatti vahkkui. ¶
Man guhká son dat sáhttá hárjehallanbottu váldit ovdalgo deahkit unnugohtet? ¶
Camilla Hoel gii lea doaimmaheaddji Fitnessbloggen.no neahttabáikkis, ja geas lea masteroahppu molekylabiologiijas muitala ahte ii mana go moadde vahkku ovdalgo dovdu ahte deahkit unnugohtet. ¶
– Ii dat vávjje das nu ollu ovdalgo lea golbma vahku vássán jus muđuid leat aktiiva. ¶
– Muhto jus it beasa hárjehallat ovdamearkka dihtii go leat doadján gieđa dahje juolggi, de gal vávjját ahte deahkit unnot ollu moatti vahkus, muitala son. ¶
Leat várra gullan muhtin olbmuid muitaleamen ahte go heaittát hárjehallamin de šaddet deahkit buoidin du rupmašii, muhto leago dat doahta? ¶
Hoel vástida oanehaččat ahte deahkit eai šatta buoidin! ¶
– Jus heaittát hárjehallat de unnugohtet deahkit maid áiggi mielde leat huksen. Dat unnot dan dihtii go eai geavahuvvo ja eaige devdo čáziin ja glykogenain seammá láhkái go dalle go loktet ruvdii. ¶
Jus leat smiehttan geahpidit hárjehallama geasset de berret liikká unnimusat oktii vahkkui ruvddiid loktet amas láhppigoahtit dehkiid, ávžžuha Hoel. ¶
– Jus válddát hárjehallanbottu moadde vahku it don vávjje nu ollu erohusa dehkiid sturrodagas, muhto it don leat šat seammá gievra gal, muitala Hoel. ¶
Sampmi ¶
TE KAHA (NRK): Oarjemáilmme rumašideála lea ollegoahtán maiddái maorinuoraide. – Diet lea áibbas amas midjiide – diet ahte iežas rupmašis heahpanit, dadjá nuorra maorinieida. ¶
Rupmašis ii galggašii dárbbašit heahpanit. Muhto rumašideála, mii ii gula kultuvrii, lea ollegoahtán maiddái Ođđa-Selándda maoriálbmoga nuoraide. ¶
Te Kaha-nammasaš báikkis deaivvada NRK maorinieiddain; 14-jahkásaš Isabella Parkinson. ¶
Boahte vahkus áigo lágidit sierralágan faláštallangilvvuid. ¶
– Danin leatge mii dál vuovdimin dáidagiid, ja čohkkemin ruđa. Dát lea beassan dihtii lágidit spábbadoaškungilvvuid. ¶
– Dáin gilvvuin áigut fuomášuhttit ahte nieiddat heahpanit iežaset rupmašiin. Doaivumis ávkkuha eastadit dán fuones rumašideálagova leavvama, dadjá Parkinson. ¶
Gå til forsiden ¶
Maorinuorat / Maoriungdommen ¶
9 bilder ¶
Isabella Parkinson muitala ahte nuorra maorinieiddat leat álgán unohasláhkai skihpáriid gohčodit. ¶
Dán virrui lea biddjon sierra doaba – «body shame» ; heahpanit mo olbmo rumaš lea oaidnit. ¶
– «Body shame» -oasis lea ahte nuorra nieiddat lea gohčodišgoahtán nuppi buoidin ja ropmin. Nu ii heive dadjat min kultuvras, šuohkiha Isabella. ¶
Oarjemáilmme nissonideála váikkuheapmi dadjo leat sivvan dása. ¶
– Ruoinnas, guoirras, unni ja gabba – na, nie eat leat gal mii. ¶
– Mii leat allat ja kievrrat, ja máhttit vissa maid dadjalit, čuoččuha Isabella Parkinson. ¶
Son dovddasta ahte sus eai leat gal aiddo nu čuvges jurdagat bohteáigái. ¶
– Balan mii leat juo rievtti mielde vuoittáhallan dán «soađi» oarjemáilmme vuosttá, dadjá loahpas. ¶
Dramáhtalaš beaivi čuozai Aili Keskitalo dovdduide, go fertii guođđit presideanta ámmáha. Dál váldá Bargiid Bellodat sihke presideanta ja várrepresideanta ámmáha. ¶
Duorastaga badjánii eahpeluohttámuševttohus Sámedikki ráđi ja presideanta vuostá. NSR:a Aili Keskitalo ii leat šat presideanta Norgga Sámedikkis. ¶
– Naah ... dan gal ferten dovddastit ahte ii mannan justa mu plánaid mielde ... Mii gal leimmet gergosat stivret olles áigodaga, dadjá Keskitalo, gii lea sihke behtohallan ja veháš šlundon. ¶
Muhto son dohkkeha bohtosa. ¶
– Ii lean luohttámuš dasa Sámedikki dievasčoahkkimis, ja dan gal fertet dieđusge dohkkehit. ¶
Bargiid Bellodaga, Árjja ja Olgešbellodaga bušeahttaevttohus oaččui eanetlogu duorastaga Sámedikki dievasčoahkkimis, ja dattetge ii lean šat dievasčoahkkimis luohttámuš NSR:a ráđđái. ¶
NSR:a sámediggeláirasat jienastedje sihke iežaset bušeahta, ja go dat gahčai, de maiddái Bargiid Bellodaga bušeahta. ¶
21 áirasa jienastedje eahpeluohttámuša Keskitalo ráđi vuostá. ¶
Aili Keskitaloi ja Norgga Sámiid Riikasearvái ii leamaš beare álki stivret Sámedikki maŋemuš golbma jagi. ¶
– Dat lea leamaš hástalussan stivret unnilogus, dan meare ucca unnitlogus mas mii leat leamaš, ja dása lea maid risiko čátnon. ¶
Muhto Keskitalo deattuha ahte lea duhtavaš bohtosiin maid son ja NSR-ráđđi leat olahan, ja geahččá ovddasguvlui. ¶
– Mun lean NSR:a presideantaevttohas, ja lean gearggus bargat válggaid guvlui. ¶
Bargiid Bellodaga parlamentáralaš jođiheaddji Sámedikkis, Vibeke Larsen, mielas leamaš váttes dilli Sámedikkis. ¶
– Leamaš unohas dilli go šattaimet bušeahtakriisai, gos ii lean luohttámuš ráđi evttohussii. Ii leamaš dilli maid leat háliidan, muhto Bargiid Bellodat váldá ovddasvástádusa go ii leat eará molssaeaktu stivrejupmái, dadjá Larsen, gii dál lávke presideanta stullui . ¶
Ovdal ovcci bearjadaga iđida galgá son leat gearggus bidjat ovdan ođđa ráđi Sámediggái. ¶
– Buot ii leat gárvvis, dál leat mannamin šiehtadallat. ¶
Olgešbellodat ja Árja vuolgá mielde ođđa ráđđái, muhto várrepresideanta ámmáha son ii atte earáide. ¶
– Mis galgá sihke presideanta ja várrepresideanta, dadjá Bargiid Bellodaga njunuš. ¶
Doppe han dal naladit ja geasašit go jo ležžet suhttan. ¶
Go nu dáhpáhuvvá, ahte muhtumat ribahit suhttat, de lea sámegielas dajaldat, mii sáhtášii leat jeđđehussan: Doppe han dal naladit ja geasašit . Dat mearkkaša ahte doppe han dal buorránit. ¶
Go jiekŋa nálluluvvá, de ii gullo go šáviha čađa. Dat dušše báhccá fas sadjái. ¶
Jiekŋa lea leamaš jo boarragis. Ja maŋimuš jiekŋa giđđat, dat nálluluvvá. Jos dan ala viggá, de šáviha čađa. Ii oidnoge gokko leaš šávihan čađa go nálut fas mannet čoahkkái. ¶
Dakko gokko jiekŋa lea čáhppat, de dakko ii galgga eisege mannat. Giđđat ferte geahččat gokko jiekŋa lea vielgadeamos. ¶
National Geographic čájeha filmmaid maid Sámi Filbmafestivala čájehi dáid beassážiid. ¶
Máŋga sámi filmma mat čájehuvvo Sámi Filbmafestiválas Guovdageainnus dáid beassážiid, čájehuvvojit dál National Geographic:a All roads festiválas, dieđiha Sámi filbmafestivála preassadieđáhusas. ¶
National Geographic ovddasteaddji Chris Kientz lei fitname sámi filbmafestiválas ja liikui erenoamážit Kine Boman:a dokumentárii "Eallonissonat" ja Linda Høyer Madsena musihkkavideoi "Mátkelávlla" . ¶
Chris Kientz liikui maid Liselotte Wajstedta oanehis filmmaide "A Sami In the City" , "The Sami And Her Body" ja "The Citysami In The Woods" . ¶
Muhtun dievdu lea Olmmáivákkis váldon gitta ja áššáiduvvon, go galgá leat geahččalan fillet nieiddažiid ruđain oažžundihte seksuálaš ovttastallama. ¶
Olmmáivákki ássit leat hirpmáhuvvan maŋŋel dáhpáhusa. ¶
Dievdu válddahalai gitta politiijaide, biddjui háldogiddagassii ja lea dál áššáiduhtton rohcošeami geažil. Nuoraid astoáiggebáikkis lei jođiheaddji Kurt Solstad barggus go politiijat bohte viežžat dievddu. ¶
Solstad muitala ahte dievdu válddahalai gitta maŋŋel go ledje oaidnán su vuodjime nuoraid astoáiggebáikki lahka iežas rukses volvoin. ¶
Nuorat ledje oainnat ovdal vásihan ahte dát dievdu dáinna biillain lei čájahallan sidjiide ruđa láses ja seammás dahkan gieđaiguin lihkastagaid. Nuorat ledje ožžon dieđu politiijain ahte galge dieđihit jus oidne seamma dievddu fas doppe ja nu dahkege de. ¶
Solstad muitala nuoraid dál suorganan ja jus oidnet rukses volvo de healkkehit. ¶
Solstad lohká ahte dás lea sáhka njeallje-vihtta nieiddaža birra, geat leat 13 ja 16 jagi gaskkas. Muhtumat sis leat leamaš dutkkalmasain politiijaid luhtte. ¶
Solstad sávvá ahte lea vuosttaš ja maŋemus geardde go dákkár ášši dárbbaša vásihit. ¶
Áššáiduhttan dievdu ii oro Olmmáivákkis, ja politiadvokáhtta Torstein Funderud Skogvang ii dáhto eambbo muitalit go leat ain dutkame ášši. ¶
Norgga boazosápmelaččaid riikkasearvvis digaštallet psykalaš váttuid birra riikkačoahkkimis. ¶
Publisert ¶
GULDA: NBR dearvvaš miella ¶
Biret Elle Gaino Jåma Davvi-Trøndelaga boazosámiid searvvis lea okta sis geat lágidit fáddábeaive odne. ¶
– Lea dakkar fáddá mii ii leat goassege ovdal váldon ovdan, movt min dearvvašuhtii čuohcá dat go álo áitet min birgejumi., lohká Gaino Jåma. ¶
Odne álgá ge Norgga Boazosápmelaččaid Riikkasearvi riikkačoahkkin Namskoganis Davvi-Trøndelagas. ¶
NBR doallá mielladearvvašvuođa beaivvi vai eiseválddit fuomášit man duođalaš dilis sii leat. ¶
– Mii fertet ieža movttiidahttit iežamet vai dilli ii oro nu vearrái, vaikko juohke beaivve nihttet ahte áigot váldit bihtáid min guohtuneatnamiid, ja boraspiret borret álo oasi min ealáhusas. Mánáide ja joavkku šaddat álo jeđđet ahte ii leat nu vearrái, Nu mii dávjá doaibmat psykologan iežamet olbmuide. ¶
Boazodoallit leat dat fágabargit geat šaddet bargat losimus psykalaš deattu vuolde. Nu árvala Snefrid Møllersen Sámi našuvnnalaš gealboguovddáš - psykalaš dearvvasvuođasuddjemis(SÁNAG). ¶
Boazodoallu lea ereanaomáš eará ámmáhiid ektui. Go boazoealáhus lea identitehta. ¶
– Boazodoalli lea eallinvuohki eanet go ámmát. Jus ealáhusa nihttet, de nihttet maiddái oktonas olbmo, dan gii don leat, dadjá Møllersen. ¶
Møllersen rámpo NBR, go dustet dákkár dehálaš muhto váttis fáttá digaštallat almmolaččat, go hárve dustet bargosearvvit geahččat dáid beliid iežaset bargodilis, dadjá Møllersen. ¶
NBRa áiggu dál čielggadit makkár vuoigatvuođat boazodoalus leat go doaimmahit mátkeealáhusa meahcis. ¶
Ikte guláimet ahte Stáda Luonddubearráigeahčču váidá dál TV beakkálmasa Mikkel Isak J. Eira, dahje Farmen-Mikkela. ¶
Stáda luonddubearráigeahčču oaivvilda su gieskat sáhtostan turisttaid oaggunmátkkái olggobeal dohkehuvvon skohtermáđiija. ¶
NRBa nubbinjođiheaddji, Per Mathis Oskal lohká dál áiggot čielggaduvvojit makkár rievttit boazodoallin leat go doaimmahit mátkkeealáhusa maid. ¶
– Mun gal in dovdda ášši mii lea váiddon, muhto mii NBRas áiggut dál čielggadit makkáraš vuoigatvuođat leat mis go fievridit turisttaid, lohkká Oskal. ¶
GULDAL: Pet Mathis Oskal ¶
Norgga Boazosápmelaččaid Riikkasearvi (NBR) ovddidii ikte organisašuvnna jagi 2017-2018 boazodoallošiehtadussii ealáhusa gáibádusa. NBR gáibida 143,1 miljovnna ruvnno boazodollui ¶
Guovdilastinsuorggit NBR gáibádusas leat guohtuneatnamiid suodjaleapmi, nannet boazodoalu iešstivren ja iešmearridanvuoigatvuođaid, sihkkarastit boazodoalu bearašvuođuštuvvon ealáhussan, sihkkarastit boazodoalu ceavzilvuođa boraspirevahágiid hárrái ja sihkkarastit čálgoortnegiid ja DBS-ortnega boazodoalus. ¶
Norgga Boazosápmelaččaid Riikkasearvvi jođiheaddji, Ellinor Marita Jåma, mieđiha ahte NBR gáibádus lea viiddis, seammás go sin gáibádus lea bures ja vuđolaččat čilgejuvvon. ¶
– Raporttaid Boazoealáhusa Árgabeaivi ja iešstivrema Hástalusat birra de mii leat čohkken buriid duođaštusaid min gáibádusaide, mii maiddái dagaha ahte fas gáibidit álggahit ovdalis heaittihuvvon ortnegiid. Dat sáhttet ovdamearkka dihte leat ortnegat mat gulle guođohanbarttaide, dadjá NBR jođiheaddji, Ellinor Marita Jåma. ¶
NBR deattuha maiddái dárbbu joatkit oahpahalliortnega boazodoalus. Jagi 2001 rájes gitta 2016 rádjái leat leamašan oktiibuot 147 boazodoallooahpahallit, geain 98% lea váldán fágageahččaleami. Dál leat 21 oahpahalli soahpamuša mat eai leat loahpahuvvon main váile 50% oahpahallin leat nieiddat. ¶
– Mu mielas lea oahpahalliortnet dehálaš go dan bakte mii ráhkkanahttit nuoraid boazodoalloeallimii ja bargui, seammás go mii maiddái rekrutteret eanet nieiddaid boazodollui, loahpaha Jåma. ¶
Mašiinnat leat sajáiduvvan boazodollui ja dat buktá dorvvolašvuođa hástalusaid boazodoallái. ¶
– Na dat leat olbmot geat leat duššan boazodoalus. Muhtinat leat doddjon jieŋaid čađa. Muhtinat ges geavvan skohtera vuollái ja nu ain. Ja go olmmoš lea okto meahcis, de dus ii leat mihkke ge eará vejolašvuođaid jus ieš it nagot gádjut iežat. Na de don duššat dasa. ¶
Lákkonjárgga boazodoalli Anders Nils Buljo, Guovdageainnus, ohcala buoret dorvvu go vánddarda okto meahcis. Dál áigu Norgga boazosápmelaččaid riikkasearvi (NBR) veahkehit su ja earáid ealáhusas. ¶
-Vuosttas gáibádus ferte leat ožžodit doarjjaortnega satelihtta heahterusttegii. Sin mielas galggašii buot boazodolliin geat johtet mehciin dákkár rustet. ¶
Nu dadjá NBR nubbijođiheaddji Per John Anti. Son lohpida vuoruhit dorvvolašvuođa áššiid go searvi boahtte jagi šiehtadallagoahtá eiseválddiiguin ođđa boazodoallošiehtadusas. ¶
Dat gávdnojit vaikko man olu satelihtta heahterusttegat. ¶
Hálbbimus lea Spot Connect mii máksá sullii 1500 ruvnno, muhto dát rusttet doaibma vuosttamuččat nu ahte dat addá satelihtta signála mátketelefovdnii. ¶
Okta eará rusttet lea Aqualink mii máksá sullii 2500 ruvnno. ¶
Inreach mii lea hui bivnnut ja maid earet eará Finnmárkku fylkkamanni boazodoalloossodat lea oastán ovtta sihke oarje- ja nuorta-Finnmárkku kantuvrii. Dát máksá sullii 3500 ruvnno. ¶
Mearkkaš - geavaheaddjit ferte máksit sullii 1500 ruvnno jahkái satelihtta bálvalusaid ovddas. ¶
– Satelihtta heahterusttet dat gal dieđus ge livččii buorre diŋga, go ii han das leat eará deaddilit boalu de oažžu veahki. Manne vel ii diekkára, go juo lea dat vejolašvuohta, dadjá Anders Nils Buljo. ¶
- Giehtadeapmi lea leamaš anus boazodoalus ovdal, muhto dál leat mis bohccogoddin vuogit mat buorebut čuvvot lága, lohká Norgga Boazosápmelaččaid Riikkasearvvi jođiheaddji Nils Henrik Sara. ¶
Dan son lohká maŋŋá go Hålogalándda lágamanneriekti dubmii guovdageaidnulaš boazoeaiggáda 5000 ruvnnu sturrosaš sáhku máksit go lea bohcco goddán vuogi mielde mii rihkku ealliidsuodjaluslága. ¶
Almmái ja su advokahta Trond Biti eaba dohkket Lágamánnerievtti duomu, ja áiguba ášši geahččalahttit Alimus rievttis. ¶
GULDAL: NBRa goddinvugiid birra ¶
Nils Henrik Sara ballá ahte dán ášši duopmu sáhttá váikkuhit eará čuoggáide elliidsuodjaluslágas, go elliidsuodjalusláhka ii leat heivehuvvon boazodollui, lohká Sara. ¶
NBR čuovvu gealdduin mii viidáseabbot dáhpáhuvvá áššiin, geavvá go dat Alimusriektái. ¶
iFinnmark.no-nammasaš neahttaáviisii eai beassan lohkit eske iđđedisbeaivve. Neahttaáviisa heittii doaibmamis sullii 10:15-áigge. Áviisa ovddasfástideaddji doaimmaheaddji Eilif Aslaksen ii asttan kommenteret ášši go NRK gulaskuttai. Dál galgá neahttaáviisa leat fas doaimmas . ¶
Odne almmuhuvvo sámegiel neahttasiidu maid birrasii 8000 oahpaheaddji miehtá Davviriikkain besset geavahit. Dát dagáha ahte dál ožžot davvisámegielat oahppit ja oahpaheaddjit nuvttá oahpponeavvuid iežaset gillii, ja oahppit Davviriikkain besset maiddái buorebut oahppat sámi giela ja kultuvrra birra, čállá Ávvir. Ulbmil lea nannet máhtu Davviriikkaid giela ja kultuvrra birra, ja addit mánáide ja nuoraide vejolašvuođa oahppat gulahallat riikkarájiid rastá, čilge Norden i Skolen prográmmahoavda Thomas Henriksen. Sámiráđi presideanta Áile Javo lea ilus go oahpponeavvut leat sámegillii. ¶
Bangladesha várreguovlluin leat eamiálbmogat nealgume go roahttovalvvit leat borran sin biepmuid ja birgenlági. ¶
Lulli-Asias Bangladesha Chittagong-váriin lea heahti go roahtut leat issorasat laskan maŋemus mánuid. Dál ballet badjel čuođi duhát olbmo šaddat duođas nealgut jos roahtut borret borramušáittiid guorosin. ¶
Olmmošvuoigatvuođaáŋgirušši Ina Hume lohká luondduroasu čuohcit garrasepmosit juste eamiálbmogiidda, geaid borramušsihkarvuohta lea jo ovdalaččas rašši. ¶
GULDAL: Nealgi roahtuid dihte ¶
Dálá oahppogirjjiin lea eanet dušši sápmelaččaid birra go dalle go mišunearat čálle, lohká girječálli Brita Pollan. ¶
POLLAN ODDA GIRJI ¶
Odne almmuha girjji "For djevelen er alt mulig" . ¶
– Dál eai báljo gullo moaitámušat mat njulgešedje boasttu dieđuid sámiid birra, dadjá Pollan. ¶
– Sámi eai ipmir nu olu ¶
"Sámi noaidi sáhttá leat dieđuheapmi bealnot jándora, eai ge sámit ipmir nu olu das mii dáhpáhuvvá servvodagas. " ¶
Dát lea muhtin čuoččuhusat mat gávdnojit dárogiel oahppogirjjiin sámi oskku birra. ¶
Moaitá girječálliid ¶
Pollan cuiggoda go fágagirječálliin ii leat doarvái diehtu sámi dološ oskkus birra. ¶
-Mišunearat geat ledje sámiid luhtte 1700-logus, čálle ahte sámi kultuvrra stivre neavri, ja sápmelaččat leat bihallon. ¶
Neavri dat stivrii buot mii guoskkai sámiide. Giella, gárvvut, buot ipmilat ja olu eará čájeha ahte sápmelaččat gulle helvehii. ¶
– Dálá áiggi čállit geat eai dovdda sámi historjjá geavahit fas dološ mišuneara čállosiid vuođđun, dadjá Pollan. ¶
Sampmi ¶
Nenetsa nieida ii máhttán eará go nenetsa- ja ruoššagiela ovdalgo fárrii Guovdageidnui. Dál son gulahallá sámegillii sihke skuvllas ja árgabeaivvi eallimis. ¶
– Liikon buohtastahttit sámegiela ja nenetsagiela danne go dat leaba seamma giellabearrašiš. Láven muhtomin gávdnat seammalágan sániid, muitala son áŋgirit. ¶
Son dárbbáša dán oahpu iežas skuvlabáhpiriidda, ja maŋŋel go giđđát geargá Guovdageainnus, de fárre St. Petersburgai čállit bachelorbarggu. ¶
Nechei Serotetto lea studeanta Sámi Allaskuvllas ja muitala ahte sus leage eksámen juovlamánus. Danne hárjehallá juohke beaivvi maŋŋel skuvlla, sihke ákto ja earáiguin. Son láve maid dađistagá čállit váttes sániid maid oahppá ja geardduha daid sániid dassažii go bisánit muitui. ¶
– Ruovttus maŋŋel skuvlla mun logan mánáidgirjjiid, ja hárjehalan hupmat olbmuiguin. Muhtomin hárjehalan ránnjáin. Son maid vázzá seamma kursas, ja hupmá maid ruoššagiela, muitala son. ¶
Serotetto ja su bearaš barget bohccuiguin ruovttus Jámálas, Ruoššas. Čakčat lei son muhtun boazosiidda mielde gárddástallame Guovdageainnus, ja doppe fuomášiige erohusaid boazodoalus. ¶
– Lei earaládje go mis Jámálas. Nenetsat orrot bohccuiguin, ja johtet juohke beaivvi ealu mielde. Guovdageainnus vujiimet biillain gárddi lusa. Jámálas mii dušše vuodjit bohccuiguin, muhto dálvet muhtomin vuodjit skohterin, muitala son. ¶
Go Nechei ii leat bargame skuvllabargguid, de duddjoda ruovttus. Dál lea goarrume nenetsa biktasa láđđis mainna áigu čiŋadit Guovdageainnus. Son čilge ahte minsttarat muittuhit bohccočorvviid. Son lea maiddái gorron sámi veaskku sisttis, ja háliidivččii vel gápmagiid goarrut. ¶
– Áiggun jearrat muhtun olbmá veahkehit mu goarrut dálvegápmagiid, lohká son. ¶
Sápmelaččaid njunuš politihkkárat háliidit oktasaš riikkaidgaskasaš Sámedikki, dat bođii ovdan Sámeráđi semináras odne. ¶
Jođiheaddji Sáminuoras Isak Utsi álggahii digaštallama, ja dajai ahte Sámediggi ferte guođđit otná hámi. ¶
– Dán málle leat stáhtat huksen ja bálkestan min njeaiga, ja maid muhttomat mis válddiimet vuostá buori mielain 90-logus. Muhto dat ii doaimma, ii leat luohtehahtti, dasa lassin njiedjá válgaoassálastin, dajai Utsi. ¶
Sámedikkit Ruoŧas, Norggas ja Suomas leat huksejuvvon oarjemáilmmi parlamentáralaš modealla hámis, gos lea eanetlogu mearrideapmi. ¶
– Dát dagaha ahte dávjá mearriduvvot áššit Ruoŧa Sámedikkis 16 jienain 15 jiena vuostá, ja dat ii gula gosage, oaivvilda Isak Utsi. ¶
Sáminuora jođiheaddji dáhtošii baicce hámádaga gos árbevirolaš mearrideapmi váldo vuhtii, nu mo sápmelaččat leat ovddeš áiggi dáhkan. ¶
Dát lea ge Suoma Sámedikki presideantta jurdda. Tiina Sanila-Aikio višuvdna lea hukset mearridanmodealla mii lea seailun buolvvas bulvii Suomas, namalassii dološ siidasystema. ¶
Siiddain ledje bearašjoavkkut, main lei stuorra iešmearridanvuoigatvuohta. Siiddain juhke earret eará ieža bivdu- ja oaggunvuoigatvuođaid gaskaneaset. ¶
– Dát vuogádat doaibmá ain otne, earret eará nuortalaččaid searvvis, davimus Suomas, muitalii Sanila-Aikio. ¶
Suoma sámediggepresideanta lea nuortalaš, ja oaivvilda ahte dát vuogádat lea ovdagovvan oktasaš davviriikalaš Sámediggái. ¶
– Lea sihke jurdda ja niehku. Nuortalaččaid árbevirolaš čoahkkinvuohki lea dat maŋemuš siidasystema mii lea seailun otná beaivái. Go geahčada dan historjjálaččat de oaidná ahte dát vuogádat lea erenomážit jierpmálaččat čađahuvvon, dadjá Sanila-Aikio. ¶
Norgga Sámedikki njunuš opposišuvdna politihkkár, Norgga Sámiid Riikasearvvi Aili Keskitalo mielas lea oktasaš Sámediggi várra daid golbma sámedikkiid deháleamos gažaldat boahtteáigái. ¶
– Mun in oainne eará čovdosa jus mii galgat joatkit leat okta álbmot njealji riikkas. Dát lea sihke prinsihpalaš ja praktihkalaš gažaldat, mii sáhttit ávkkástallat min riggodagain jierpmálaččat, dadjá Keskitalo. ¶
Aili Keskitalo ja Tiina Sanila-Aikio searvvaiga lávdedigaštallamii fárrolaga Ruoŧa Sámediggepresideanttain Håkan Jonssonin ja Valentina Sovkinain. Sovkina lea bargamin ásahit Sámedikki Guoládahkii Ruoššas. ¶
Digaštallit ledje buorre muddui ovttaoaivilis dasa ahte makkár ovdamunit leat oktasaš Sámedikkis. Muhto Jonssonis ledje vuosttildanákkat. ¶
– Ii leat sihkkar ahte dát lea buoremus modealla. Jus hukse stuorra institušuvnnaid de sáhttá johtilit vajáldahttit daid unna olbmožiid dan stuorra eanetlogu siste, dajai Jonsson. ¶
Muhto Isak Utsis lea doaivva. ¶
– Geaidnu olahit dán ii leat guhki. Mii oaidnit dáppe Tråantes ahte mis lea buorre momeanta, dajai Utsi. ¶
– Njealji riikka sámiid mihttomearri berrešii leat oktasaš Sámediggi, muhto golbma ášši cagget dákkár ovttasbarggu. ¶
Dan lohká juridihkkaprofessora Mattias Åhren. Eastagat leat riikkaid lágat, ekonomalaš dilli ja váilevaš dáhttu vuoruhit miehtá Sámi ovttasbarggu. ¶
– Sámepolitihkkárat eai jáhke sii vuitet boahtte válgga jus menddo olu hállet gažaldagain riikka olggobealde lasiha Åhrén. ¶
Guokte dievddu bođiiga vearjjuiguin sápmelaš turistenlávuid lusa Guovžanjárgii Porsáŋgui. Soai čeargguiga "Same-jævel" ja bážiiga bissuin. ¶
Turistasiidda eaiggát , Risten Lango muitala ná movt son gii lei lávu luhtte, vásihii dáhpáhusa: ¶
GULDAL: – Stopp, din samejævel! ¶
Sii ledje golmmas oktiibuot. Okta bázii biilii luoddagurrii ja guovttes vázzileigga lávuid lusa. Dievdu gii lei turistenbáikkis duddjome ja snihkkeme, fuobmái jođánit ahte ledje rievvárat jođus. ¶
Sii rievidedje sus telefuvnna ja ruđa, muhto sámi dievdu beasai báhtui. Go viehkalii , gulai báhčaleami ja ahte čurvo "Stopp, din jævla same!" ¶
Risten Lango ii diehtán maidege das mii lei geavvan sin turistenbáikkis, ovdal go nuppi iđida. Go bođii lávuid lusa, vuhtii ahte báiki lei guođđeluvvon hui fáhkka. Dalle árvidii ahte juoga lei boastut. Ja go son gii lei leamaš bargame doppe, ii gávdnon ságaide, de dieđihii politiijade su láhppon. ¶
Muhto son ii lean láhppon. Son lei suorganan ja čiehkádan meahccái. ¶
Easkka jándora maŋŋel duosttai dievdu fas njiedjat vulos váris. ¶
Dál lea rievváriid báhčaleapmi ja uhkideapmi surgehan Risten Lango maiddái. ¶
Son ii leat sihkar lei go dat dábálas rievideapmi, muhto ballá ahte rievváriin ledje rasistalaš áigumušat. ¶
- Son lea fuolastuvvan Nikkela riššaluoitimiin, lohká Sámeráđi njunuš Pauliina Feodoroff. ¶
Mihtideamit duođaštit ahte Nikkel gávpogii Ruošša bealde, lea luiton áibmui hui ollu rišša dan maŋimuš vahku. ¶
- Jus sullásaš riššaárvu deaividit Norggas, de livččiimet áigá fárrehan álbmoga eret, lohká Norgga Áibmodutkanlágádusa dutkti, Lars Robert Hole. ¶
GULDAL: Ollu rišša áimmus ¶
Sámerádi ságadoalli Pauliina Feodoroffa mielas leat Nikkela nuoskkideamit eahpitkeahtta davviriikkaid vearrámus luonddurihkus. ¶
- Danin lea davviriikkaid njunnožiin, muhto maiddái sámi njunnožiin, geatnegasvuohta fuomášuhttit dili. ¶
Fitnodagat galggašedje áddet ahte sisge lea ovddasvástádus birrasiidda ja servodagaide gos doibmet, lohká Feodoroff. ¶
Nuortalaččat golmma riikkas, geaidda Feodoroff ge gullá, leat gillán Nikkela riššanuoskkidemiin máŋgalot jagi, ¶
Láhppu ii šatta šat lagaš vuvddiin, muhtun jávrriin leat guolit jávkan. Boaittobeal báikki olbmuide lea dás stuorra váikkuhus. ¶
Muhtun beivviid sáhttá vel smáhket ge rišša gitta Čeavetjávrris Suoma bealde, mii lea máŋga miilla eret ruvkkis. ¶
Norgga Áibmodutkanlágádusa seniordutki Lars Robert Hole muitala mannan vahku mihttideamiid čájehit 7500 mikrogramma rišša kubihkamehteris. Hivvodat lea 20 geardde eanet go mii Norggas lea lobálaš rádjá. ¶
- Sullásaš árvvuid eai leat mihtidan Nikkelisge goit 15 jahkái. Norggas gal livčče diekkáraš dilis áigá jo fárrehan olbmuid, lohká Hole. ¶
Rišša šaddá go málmmas earuhit nikkela. Rišša lea váralaš dearvvašvuhtii ja sáhttá dagahit borasdávdda. ¶
Dilli lea gal buorránan 90-logu rájes, go Ruošša beali Nikkela ruvkái huksejedje dalle ođđa buhtistanrusttegiid. ¶
Sámeráđi ságadoalli Pauliina Feodoroff mieđiha, ahte eai leat maŋimuš áiggiid čuvvon nu sakka Nikkela riššadili. ¶
- Muhto ođđa dieđut goittotge fuolastuhttet mu, lohka son. ¶
Guovllus leat plánat lasihit málbmabuvttadeami sihke Ruošša ja Suoma bealde rájá. ¶
- Mu dieđu mielde ii leat oktage albmaláhkai dutkan mo nie stuorra nuoskkideamit váikkuhit guhkit áigái lundui ja olbmuid dearvvašvuhtii, lohká Feodoroff. ¶
Sihke eaiggádat ja ruošša guovloeiseválddit leat bidjan biekka sivvan go nu ollu lea rišša gávpogis. Nikkelrusttega eaiggádiid mielas lea dilli normála, ja sin mielas leat Norgga mediat mearehuddamin dáinna áššiin. ¶
Sámi spábbačiekcanlihtu presideanta Leif Isak Nilut heaitá. ¶
Son lea diedihan Spábbačiekčanlihttu stivrii ja válgalávdegoddái ahte ii váldde ođđa áigodaga. ¶
Vihtta jagi lea Nilut leamaš SSL presideantta, muhto lohká geassádit go ii loga lihkostuvvan gávdnat bistevaš ruhtadeami lihttui, nu go sponsoriid. ¶
Eará agga geassádit lea dat go Ruoŧa sámediggi ii leat evrrege šat juollodan spábbačiekčanlihttui guovtti maŋŋimuš jagi. -Son ii gal ipmir manne doppe eai juollot ruđa Sámi spábbačiekčanlihttui, go diehttá ahte dán jagi Viva World Cupa lágiduvvo Ruoŧabeale sámis, Jielleváris Nu lohká Leif Isak Nilut.. Diet čiekčamat leat N.F.-Board máilmmemeašttir čiekčamat mas sihke nisson ja almmáiolmmuid čiekčamat šaddet Jielleváris. ¶
Sii leat almmuhan luohte- ja dikta-CD mas muittuhit ahte nissonolbmuid dárbbašit badjedilis. ¶
Inga Ravna Eira almmuhii Gilši nammasaš CD basiid gaskkas. Almmuheamis logai son divttaid ja CD:s gullat maid Biret Ristin Sara ja Ravdna Anti Guttorm juoigamin nissonolbmuid. ¶
Inga Ravna Eira muitala ahte nissonolbmot leat dehálaččat boazodilis, danne go sii han áittardit mánáid ja oahpahit sin boazodollui. Jos mánát eai leat ealu luhtte, de eai oahpa sii boazodilis bargat. Doppe leat gal albmát, muhto sii leat bargamin eaige astta čilget bargguid mánáide. ¶
Sii geat dán CDs oassálastet leat Inga Ravna Eira, Biret Ristin Sara ja Ravna Anti Guttorm. CD:s leat nissonolmuid luođit ja Inga Ravna Eira divttat. Dát golbma nissona leat seamma orohaga olbmot, danne Inga Ravna Eira lohká lean vuogasin ráhkadit maid CD ovttas. ¶
Hellin Pietikäinen ássá Eanodagas muhto lea bajásšaddan Muonás Suoma bealde. Gieskat son searvvai Árktalaš márkaniin Roavvenjárggas gos geahčalii jođihit njáhkáčuomas gorrojuvvon lávkkaid maid ieš goarru. ¶
Hellin Pietikäinen bargá oahpaheaddjin muhto astoáiggis son goarru earret eará lávkkaid ja daidda son geavaha njáhkáčuoma. Su mielas lea buoret ávkkástallat guollebázahusaiguin dan sadjái go bálkut daid. Hellin lea fuomášan mo nuortalaččat barget ja danin šattai sus maid miella geahčalit guollečuoma geavahit duddjomis. Nuortalaččat leat ná guhkká bargan ja dál leat maid earát Suomas iskamin dán vejolašvuođa, muitala Hellin Pietikäinen. ¶
Njáhkáčuopma lea dat buoremus ¶
Hellin lohká leat iskan geavahit iešguđet guollečuomaid muhto eará guliid ektui lea njáhkáčuopma dat buot buoremus, lohká son. Njáhkáčuomain lea álkit bargat ja dat gierdá maid eanet go luossa-, hávga- dahje dorskičuopma. Njáhkáčuomas leat maid erenoamáš dielkkut mat čábbát vel hervejit lávkka, lohká Hellin. Dan buoremus čuoma gávdná guoli oaivegeažis danin go dat leat assámus ja buot nannoseamos čuopma guolis. Beavrrasjávrris Náhkkelis Eanodagas sii fidnejit njágáid muhto dál gal doppe ii leat ollu fidnemis, lohká Hellin Pietikäinen. ¶
Árdni sullos sii fuomášedje ¶
Hellin muitala sin ollu jođašan Árdni sullos Skiervvá suohkanis Norgga bealde. Doppe sii vásihedje guolásteddjiid geat bálku guollečuomaid ja dat bovttii de dan jurdaga ahte geavahišgoahtit čuomaid masa nu ávkin dan sadjái go daid bálkut, muitala son. Dál sii leat iskamin mo mearraguollečuoma vel sáhttá masa nu geavahit, lohká Hellin Pietikäinen gii ássá Eanodagas Suoma bealde sámis. ¶
Njalli dahjege latnji lea dalle goas muorra bures njallá dahje latnjá. ¶
Njalli bistá ainjuo nu guhká go lasta lea šaddamin ja gitta dassážii go lea olles šattus. Dalle go muorra dáktagoahtá dahje goikagoahtá, de nohká maiddái njalli. ¶
Dušše guovvamánus leat njealjis geahččalan sorbmet iežaset oarbbes vuolleahkahaččaid dorvoohcciidguovddážis . Berošteddjiidorganisašuvdna Drof, lea dál sádden fuollareivve Olgoriikalaččaid direktoráhtii go ballet váttisvuođaid olu stuorábun go maid navdet. ¶
Dávjjit ah dávjjit garra dálkkit lea dagahan ahte olbmot leat njeaidigoahtán muoraid mat leat lahka stobuid iežaset šiljuin. Ámmát muorrabargiide lea gártan eanet bargu, go olbmot jerret veahki njeaidit boares stuorra muoraid. ¶
Norggameašttir njoarostangilvvut lágiduvvojit Romssa gávpotguovddážis lávvardaga ja 27 almmáiolbmo ja vihtta nissona leat dieđihuvvon gilvui. –Ledjen sávvat eambbo nissonoasselastiid, muhto soitet soitet vel muhtin dieđiheame boahttit ovdalaš go gilvu álgá, sávvá SVL-N jođiheaddji Kåre Olli. Son vuordá olu gehččiid sihke njoarostangilvui otne, muhto maid NM heargevuoddjin gilvui ihttin. Sámi valáštallanlihtti Norga dat lágida dáid gilvvuid otne ja ihttin. ¶
Njuolvi lea dakkár olmmoš gii lea doaŋggas. ¶
Olmmoš, guhte lea doaŋggas, dat lea njuolvvas. Dalle lea áibbas njuolvvas go illá bissu čuoččat dahje eai loktan juolggit. ¶
"Suotna ii galgga njuordat" mearkkaša ahte ii galgga beassat čuolmmas. Jos čuolbma ii doala, de sáhttá sávdnji rahtasit. ¶
Govas oidno ahte sisti lea biddjon doavdnjin daningo gámas lei luoddanaddan dákko. ¶
Jagi 2016 njuvve njuovahagat 83.500 bohcco, mii leat dat stuorámus lohkku máŋgga jahkái. Ja dát historjjálaš stuora njuovvanlohku, lea dagahan ahte ii leat guhkes áigái leamašan ná álki oaččut oastit bohccobierggu, dan čallá eanandoallodepartemeanta preassadieđáhusastis. ¶
Nordlánddas leat ollu eanet sápmelaččát go ieža guovllus oba dihtet ge. Čieža dutki dat leat álmmuhan girjji mii duođašta dan. ¶
Juohke viđat Viesterála ássi Nordlánddas lea sápmelaš. Ollu eambbogat Nordlándalaččain leat ge sápmelaččát go dan mii dán radjai lea muitaluvvon. ¶
Ollugat eai oba dieđe ge iežaset máttuid, vásihedje čieža dutki geat dál leat álmmuhan girjji mas duođaštuvvo ahte buot vuonain ásset sápmelaččát. ¶
- Meastta juohke vuonas Nordlánddas, Báidáris, davás, ásse sápmelaččát ovdalašáigge. Nu lohká nubbi redaktevra girjjis, professora Bjørg Evjen. ¶
Tromssa Universitehta profeassor, Bjørg Evjen, dat lea okta sis gii álmmuha girjji mas duođaštuvvo ahte stuorra oassi Nordlándalaččáid máttut ledje sápmelaččát. ¶
Sii leat fuomášan ahte erenomažit Oarjelii Foalddás, dárogillii Sørfold, doppe ássit ledje ollugat sápmelaččát. Davimus Nordlánddas dat ásset ge navdimis dál ain ollugat geain sápmelaččát leat máttut. Báikkit ja guovllut nugo Bállat, Skániin, Divttasvuotna gal leat dovddus sámi guovllut, eatnasat ledje sámit. Nu dihtet goit dat čieža dutki duođaštit geat dál leat álmmuhan girjji man nammá lea Nordlands kulturelle mangfold. ¶
- Sávan olbmuid fuomášit iežaset gullevašvuođa ja makkár kultuvra sis lea, lohká Bjørg Evjen. ¶
Evjen ii loga iežas vuordán ahte lulli Sálttus ásse nu ollu sápmelaččát ovdalašáigge go dál lea duođaštuvvon. Dušše Strávis, dárogillii Straumen, doppe lea 38 proseantta ássiin sámi máttut. Dáid sápmelaččáid váldoealáhus lei guolásteapmi ja šibitdoallu. Dat mii dutki Bjørg Evjena mielas lea ártet lea go dušše okta Čuođi maŋisboahttis lea čálihan iežas sámi jienastuslohkui. ¶
- Ollugat eai dieđe ahte leat sápmelaččát, earát ges várra eai hálit leat dan, navdá Evjen. ¶
– Manin Norga ain dáruiduhttá sápmelaččaid? Dan dat jearra beakkán doavttir Per Fuggeli Norgga stáhtaministár Erna Solbergas, VG-kronihkka čállosis. Fuggeli cuiggoda dan go Solberg virgádii Ovddádusbellodaga Per Willy Amundsena justiisaministtarin. Amundsen lea earret eará čuoččuhan ahte sápmelaččat eai leat eamiálbmot. ¶
Deatnu lea áitojuvvon luossajohkan, ja Suoma turisttat dat navdojit stuorámus sivalažžan. ¶
– Ieža turisttat lohket jo ahte sii leat menddo ollugat, ja ahte sii leat nuppiid ovddas. Mii oaidnit maid Suoma beale stáhtastihkat čájehit, namalassii ahte turista goddá seammá olu guoli go báikki olbmot, lohká ohcejohkalaš sámediggeáirras Veikko Guttorm NRKii. ¶
Su oaivila mielde turisttat bivdet menddo olu luosa Deanus, ja dát sáhttá buktit roasu. ¶
NRK TV-dokumentáras dán vahkus bođii ovdan ahte suopmelaš turisttaid bivdu áitá luossanáli. ¶
(Ášši joatkašuvvá video vuolábealde) ¶
Muhto Ohcejoga ságadoalli váruhii gáržžideames turisttaid bivdovejolašvuođaid. ¶
– Livččii roassun Ohcejoga mátkeealáhussii jus gielddášii turisttaid luossabivddu. Dát livččii roassun olles turistmaealáhussii ja Ohcejoga gieldda beaggimii. Mun sihke jáhkán ja doaivvun ahte ii galggašii leat vejolaš ollásit gieldit dán bivddu, lohká sátnejođiheaddji Vuokko Tieva-Niittyvuopio. ¶
Vaikko Suoma turisttat ožžot váldosiva, de duohtavuohta lea almmatge ahte Norgga fierbmebivdit godde diibmá seammá olu go Suoma turisttat. ¶
– Deanu guollenálli lea unnomin ja jus geavvá ahte dás manná vel heajubut, ja jus ahte dat measta nohká, dasa nohká dan geaidnoráigge dat turisma, oaivvilda Veikko Guttorm. ¶
Jagi 2014 bivdostatistihkat čájehit, ahte Suoma bealde goddui 54,6 tonna luossa. Norgga bealde gis 45,5 tonna, čállá neahttasiidu tanafisk.no. ¶
Diibmá goddui 70 proseantta luosas Norgga bealde fierbmebivdosiiguin (garnredskaper). Suoma bealde gis goddui eanemus luossa stákkuin. ¶
Deanu fierbmebivdiid jođiheaddji, Rune Aslaksen, ii loga dárbbu geahpedit firpmiid Deanus. ¶
– Mii eat hálit geahpedit jus ain diktet bivdit luosa čáhcadaga bajimus oasis. Dalle jurddašan turisttaid luossabivddu birra, lohká Aslaksen. Su searvvis leat 200 lahttu, muhto eai buohkat dáin bivdde. ¶
Fierbmebivdit leat maŋimuš logimat jagiid sakka geahppánan. ¶
Tverrelvdalen-čuoigi Finn Hågen Krogh galgá searvat 30 kilomehterii ja gáhččočuoigamii (sprint). Goappašiid gilvvuin lea son vurdon leat mielde doarrumin medálja ovddas. Loga eambo dás: ¶
– Dat suodjalus, mii Norggas dál lea, ii leat mihkkige suodjalusaid. Nu dat dajai Suodjalusa generálainspektevra, Lars Sølvberg čoahkkimis Heggelias Tromssas ikte eahkes maid Brigadeveteranforbundet lágidii. Sølvberg oaivvilda Norggas berrešedje leat unnimusat 100.000 soalddáha. ¶
Girjeárvvoštalli Marta Norheim ii jáhke ahte Sara Margrethe Oskal oažžu Davviriikkaid ráđi girjjálašvuođa bálkkašumi mii juhkko ihttin Københámmanis, Dánmárkkus. ¶
Norheim oaivvilda ahte bálkkašupmi berre geigejuvvot Dánmárkku diktačállái Björn Rasmussenii, Norgga girječállái Linn Ullmannii dahje Ruoŧa Tom Malmquistii. ¶
Loga Marta Norheima árvvoštallama: Uro i Norden ¶
Vuoitti almmuhuvvo disdaga skábmamánu vuosttaš beaivve maŋŋel diibmu 20:00 DR Koncerthuset, ja vuoittu lea 350 000 dánskka ruvnno. ¶
Marta Norheim goit ge árvvoštallá Sara Margrethe Oskala diktagirjji savkkuhan sávrri sániid buorre girjin, muhto oaivvilda ahte su diktačoakkáldat ii hástal nu olu ahte ánssáša bálkkašumi. ¶
Loga maid: Mánnávuođa muittuiguin Københápmanii ¶
Guovdageaidnulaš Sara Margrethe Oskal(46) almmuhii iežas vuosttáš diktagirjji jagi 2006as, váimmu vuohttumen . Oskal lea čađahan dutkama neaktinfágas doavttergráda dásis allaskuvllas Kunsthøgskolen i Oslo. Oahpu oktavuođas son almmuhii girjji Samisk gjøgler ut i verden . Sus lea maid hárjáneapmi neavttárin, dramatihkkárin ja bagadallin. ¶
– Mun lean nominerejuvvon ja mus lea jáhkku oažžut bálkkašumi, go mun lean seammá eavttuid mielde dás go earát. Nu dajai Sara Margrethe Oskal njukčamánus NRKii, go nominerejuvvui bálkkašupmái. ¶
Guldal sámi girječálli go lohka oasi iežas diktagirjjis: ¶
Loga maid: Nominert til Nordisk Råds Litteraturpris ¶
Marta Norheim čállá ahte buot 14 nammaduvvon girjjiin lea rukses árpu dahje buot girjjiin ¶
lea oktavuohta. Ráfehisvuohta davvin. Juohke girječálli ovdanbuktá muitalusaid mat govvidit iešguđet ge dilálašvuođaid servodagas mas olmmoš gillá. ¶
Sara Margrethe Oskala girjjis son čujuha ahte divttat leat oanehaččat, muhto son bidjá lohki suokkardallat sisdoalu. Divttat govvidit sámi árbevieru, boazodoalu ja dan máhtolašvuođa. Su čállosat govvidit maid morraša go boazodoallu gáržžiduvvo sisabahkkemiiguin. ¶
Ovdamearkan son lea dohppen dán divttaža su diktagirjjis: ¶
«Eallilan ¶
dáhkádusat ¶
manahit máidnasa ¶
láhkalohkkiid logaheamis» ¶
Áillohaš-rohkki, Nils-Aslak Valkeapää(1943-2001), Eanodagas eret, lea dat áidna sápmelaš guhte lea ožžon Davviriikkaid girjjálašvuođa bálkkašumi jagi 1991, diktagirjjiin maid almmuhii 1988is, Beaivi Áhčážan . ¶
Dál leaš oaidnit leago Áillohaš šat áinnut maŋŋel ihttáš bálkkašumi. ¶
– Lulli- ja julev sámegielat bázahallet go áidna sámegiel aviisa ii čále daidda gielaide, moaitá NRK Sámi radio hoavda Nils Johan Heatta. ¶
Ávvir aviisa lea juo guhká čállán dušše davvisámegillii, muhto áiggoše čálligoahtit maiddái lulli- ja julevsámegielaide. ¶
Vaikko Ávvir áigu váldit journalisttaid bargui geat máhttet dáid sámegielaid, de Sámi Radio hoavda Nils Johan Heatta ii riekta jahke dán plánemii: ¶
GULDAL: Ávvir ja lulli- ja julevsámegielat ¶
Juovllaid áiggi láviimet sihke oažžut ja sáddet juovlakoarttaid oahppásiidda, fulkkiide ja eará oktavuođaolbmuide. Leatgo don sádden, dahje ožžon juovlakoarttaid? ¶
Jus dan it leat dahkan, de sáhtát goit dás ja dál oažžut juovladearvvuođaid. Guldal NRK Sámi direktora, Mona Solbakk juovladearvvuođaid dás: ¶
– Sámedikki presideanta ja su bellodat leat Sámedikki bušeahttavuoittahallit, ovdal go Sámediggi ieš oppa meannudišgoahtá ge boahtte jagi bušeahtta, čállá NRK Sámi kommentáhtor. ¶
Alit alit ráđđehus ii beroš sámi servvodagas. Ja sihke Gieldaministtar ja su sámi stáhtačálli leaba soai geat leaba vuoittáhallan. Eai buohkat dáidde ovttaoaivilis diekkár čuoččuhussii ja čujuhit dasa ahte Sámedikki bušeahtta boahtte jahkái lasihuvvo. ¶
Juo logu dáfus gal, muhto go 25,5 millijovnna lassáneamis bealli manná ođđa penšuvdna ortnega máksit (11,2 millijovnna), man stáhta ieš lea mearridan, ja velá 3,2 millijovnna boahtte jagi Sámedikkeválgga čađaheapmái, de lea olles dat rehketbihttá eahpidahtti. ¶
Ja de vel ráđđehus sirdá 2,4 millijovnna eará sámi juolludemiin Sámediggái ja gohčoda dan bušeahttalassáneapmin. Go dieid geassá eret dan 25,5 millijovnnas, báhcá vel 8,7 millijovnna lassáneapmi dán jagi salderejuvvon bušeahta ektui. ¶
In jurddašan gal ahte lea dárbu oahpahit proseantarehkenastima, muhto go de rehkenastá 8,7 millijovnna lassáneami 435,8 millijovdnii, de dat dahká mihá juste 2 proseantta. ¶
Ja loga fal vel - go de rehkenastá dan haddegoargŋuma man ráđđehus ieš bidjá vuođđun, namalassii 2,4 proseantta, de lea álki ipmirdit ahte Sámedikki ruhtaseahkka duohtavuođas unno dán jagi ektui. ¶
Loguiguin sáhttá hui álkit olbmuid dájuhit ja maiddái manipuleret jos dan háliida. Eat mii ábut jurddašit dan buot vearrámusa, muhto go dárkileappot guorahallá loguid sihke dál ja diibmá de orru viehka váttis oaidnit ahte «Sámedikki bušeahtta lea bures ovdánan máŋga jagi» nugo Gielda- ja ođasmahttindepartemeanta čállá bušeahttadokumeanttas. Dan sáhttá ipmirdit go soapmásat dieinna cealkagiin provoserejuvvojit. ¶
Mii fertet jáhkit ahte buot politihkalaš mearrádusat leat dihtomielalaččat dahkkon. Norgga ráđđehusa ja stáhta mearrádusat sámedoaimmaid ruhtadeamis leat dieđusge dihtomielalaččat ja oaivvilduvvon. ¶
Dien signála ii leat vejolaš dulkodit duohko dahje deike. Dat lea dat politihka man dálá ráđđehus fievrreda ja dáidá čuovvut dan vuođđooainnu mii Ovddadusbellodagas lea leamaš sámeáššiide. Dál orru Olgešbellodat leamen jura seamma bálgá alde. In hal dan dihte gal sáhte dadjat ahte ruhtajuolludeamit livčče stuoribut jos livččii eará ráđđehus. ¶
Ii leat eambbo go golbma jagi áigi go leai rukses-ruona ráđđehus. Juolludeamit sámi doaimmaide ledje dalle juo njiedjan. Go dál Bargiidbellodagas hupmet Beaivváš Teahtera viessohuksema doarjut, de gal sáhttá hui álkit jearralit manne sii eai evttohan dien dalle go ledje posišuvnnas? ¶
Sámedikkis šaddá garra bargu fas gomu gahpiriin váccašit Stuoradikki feaskáriin ja ánuhit ruđa. Ja gal sii soitet lihkostuvvat oažžut doarjaga ráđđehusa doarjjabellodagain, muhto dušše fal danin go diein bellodagain soaitá dárbu markeret iežaset sámeáššiid guovdu. ¶
Sámedikki presideanta ja su bellodat leat Sámedikki bušeahttavuoittahallit ovdal go Sámediggi ieš oppa meannudišgoahtá ge boahtte jagi bušeahtta. ¶
Muhto vuoittahalli gal lea maid sámi stáhtačálli ja su stáhtaráđđi nai. Ammahal soai goit leaba áŋgiruššan oažžut eambbo ruđa sámi doaimmaide, duođai ákkastallan eambbo ruđaid sámi doaimmaide? Vai eaba go soai leat dan áŋgiruššan? ¶
Ođđa sámi sosialdemokráhtalaš bellodat ii beasa searvat dán čavčča sámediggeválggaide, čállá NRK Sámi kommentáhtor, Nils Johan Heatta. ¶
Sámedikki válganjuolggadusa dat gildet dan vaikko vel bellodaga ásaheaddjit nagodivčče ge čoaggit dan 200 nama mat dárbbašuvvojit registreret bellodaga. ¶
Dat lea oainnat nu ahte ođđa bellodaga registreren galgá leat ovddiduvvon Sámediggái ovdal ođđajagemánu 2. beaivvi válgajagis ja dat áigemearri han lea juo meattá. ¶
Muhto dat ii easttat sámi sosialdemokráhtaid cegget eaŋkillisttuid vaikko juohke válgabiirres. Dalle dárbbašit 30 vuolláičállaga juohke válgabiirres olbmuin guđet leat mielde sámi jienastuslogus. ¶
Nu dat ii mearkkaš ge geavatlaččat goabbeliige sin válgaoasálastimii ahte sii eai leat geargan bellodaga registreret. ¶
Ollugat sis geat dorjot sosialdemokráhtalaš bellodaga ásaheami ja soaittáše maiddái válgalisttuide vuolgit leat juo lohpidan iežaset Bargiidbellodaga válgalisttuide. ¶
Soapmásat sis soitet guođđit Bargiidbellodaga go leat suhttan dahje juo duššástuvvan. ¶
Muhto eatnasat sis dáidet oskkáldasat bissut dálá listtuin. Bargiidbellodat fertege maid vuollegašvuođain dál láhttet nu ahte dálá sámediggeáirasat dahje sii guđet leat nominerejuvvon listtuide eai guođe. Jos fal nu dáhpáhuvaš de šaddet Bargiidbellodahkii stuorra hástalusat ja sáhttá vissásit manahit áirasiid máŋgga válgabiirres juo dán čavčča válggain. ¶
Sámi sosialdemokráhtalaš bellodat ii riegát gal báifáhkka. Dan birra lea hubmojuvvon guhkká. Dat hirbmat fápmoriidu mii bođii oidnosii sámi Bargiidbellodaga siskkobealde ii lean ođas. Dat ii leat vuosttamužžan personriidu, vaikko leage dan maid. ¶
Dat lea politihkalaš luoddaválljen ja nu dat lea oassi dan iešmearrideami proseassas mii dáhpáhuvvá iešguđetge oktavuođain Sámis. ¶
Jos dál ceggejuvvo ođđa sámi sosialdemokráhtalaš bellodat, de čállojuvvo sámepolitihkalaš historjái ođđa kapihtal. Sápmelaš sosialdemokráhtaid guhkesáiggi čatnašumit Norgga Bargiidbellodahkii luotkanišgohtet. ¶
Bargiidbellodat lea álohii leamaš nanus sámi servvodagas ja lea buktán sihke buori ja bahá. ¶
Seamma láhkái go muđui Norggas de lea Bargiidbellodat leamaš mielde huksemis ollu daid buorrevuođaid mat min sámi servvodagas dál leat; skuvllaid, dearvvašvuođabálvalusaid ja bargosajiid. ¶
Muhto Bargiid-bellodat lea maid leamaš njunnošis jođiheamis dan garraseamos badjelgeahččama ja dáruiduhttima man sámi servvodat šattai gillát. ¶
Jurá dát bealli bellodaga politihkas dáidá ge leat dat mii lea givssidan dán áiggi sosialdemokráhtalaš sápmelaččaid ollu ja mainna sii eai leat ollenge rámis. Seammás Bargiidbellodat lea sidjiide leamaš dat áidnu bellodat mas lea leamaš sosialdemokráhtalaš ideologiija vuođđun. ¶
Vaikko vel ođđa sosialdemokráhtat eai nagot ge gilvalit dán čavčča válggain, de sii sáhttet šaddat nanu gilvaleaddji njealji jagi geahčen jo lihkostuvvet organiseret nanu bellodaga. ¶
Ja dalle bellodat sáhttá viežžat jienasteddjiid sihke Bargiidbellodagas, Árjjas ja NSRas. Politihkalaš oaiviliskkadeamit muitalit ahte NSRas leat oskkáldas jienasteaddjit, muhto gal han NSRas nai dáidet leat ollu jienasteaddjit geat ideologalaččat leat sosialdemokráhtaid. ¶
Bargiidbellodaga ovddeš dagut Sámis ja Sámi-BB gullevašvuohta dáža bellodahkii orru almmatge leamaš dan mađe bahčá ahte sii leat ohcan dorvvu NSRas. Diet dilli sáhttá nuppástuvvat go eanet sámi bellodagat bohtet molssaeaktun jienasteddjiide. ¶
Dál ferte Sámi-BB válljet makkár guvlui sii háliidit mannat. Galgá go sámedikkis leat sámepolitihkalaš iešstivrejupmi vai dážapolitihkalaš mearrideapmi? Čállá NRK Sámi kommentáhtor Nils Johan Heatta. ¶
Sámi Bargiidbellodagas lea garra siskkáldas fápmoriidu. Dat sáhttá botket daid báttiid mat Sámi-BBs leat leamaš dáža Bargiidbellodahkii. Dat gal lea oahpes ášši ahte Bargiidbellodat áiggiid čađa lea leamaš garrasit vuostá máŋga daidda politihkalaš mearrádusaide maid Sámi-BB lea dahkan. ¶
Sámi-BB lea eanet ja eanet luvven čatnašumiid Youngstorgetii illun ollugiidda ja stuora morašin earáide. Ovddeš sámediggepresideanta gárttai sihke bilkiduvvot ja bealkkahallat go ovddidii vuostemiela sihke Finnmárkku-BB ja riikabellodaga vuostá. ¶
Ja riikabellodat dat gal bođii čorgestit Sámi BBa go ieža gávnnahedje dan buoremussan. Diet áigi gal dáidá leat meattá. Stuorra eanetlohku sámediggeáirasiin eai divttáše iežaset stivret sámepolitihkalaš ráđis mii ain dovdá iežas čatnon bellodatorganisašuvdnii. ¶
Vaikko vel orrošiige dát riidu leamen garra personriidu Vibeke Larsena ja Ronny Wilhelmsena gaska, guokte ovddeš bellodatustiba gaska ja presideantta ja sotnabeaivve rádjái várrepresideantta gaska, de dat lea maid čiekŋalis politihkalaš riidu das guđe bálgá Sámi-BB galggašii mannat. ¶
Dat guoskkaha vuđolaš gažaldagaid galgá go leat sámepolitihkalaš iešstivrejupmi vai dážapolitihkalaš mearrideapmi. Dán ideologalaš bálgás leat sámi vuoigatvuođadáistaleamit ja sámi iešmearrideapmi dehálaš oasit. ¶
Čujuhettiin riikkaidgaskasaš konvenšuvnnaide Vibeke Larsen čuoččuha sámeálbmoga rievtti iežas mearridit iežas áššiin. Dat ii soaba riikabellodaga oainnuin. Larsen lea maid čielgaseabbo vuostá sisabáhkkemiidda mat mielddisbuktet ahte riggodagat dolvojuvvojit eret Sámis almma sámiid dohkkeheami. ¶
Ronny Wilhelmsen dajai ieš nominašuvdnačoahkkimis Leavnnjas mannan lávvordaga ahte son lea dakkár politihkar gii ohca pragmáhtalaš čovdosiid iešguđetge áššái. ¶
Son doarjjui Nussira ruvkeásaheami Fálesnuorrái, muhto sámediggečoahkkimis son válljii doarjut sámediggejoavkku eanetlogu ja vuosttildit ruvkedoaimma go Sámediggi gieđahalai ášši. ¶
Wilhelmsen ii beroš seamma ollu sámi vuoigatvuođain dahje sámi iešmearrideamis. Soaitá beroštit eambbo sámi kulturgažaldagain mat eai hárdde báikkálaš BB-politihkariid ja sin guđet vuosttildivčče sámi vuoigatvuođaid ja sámi resurssageavaheami. ¶
Jurá dát politihkalaš riidu sáhttá leat dat mii dahká ahte Bargiidbellodat ja Sámi-BB earráneaba ja ahte de ceaggana sorjjasmeahttun sámi sosialdemokrahtalaš molssaeaktu. ¶
Sii guđet atnet iežaset leamen sosialdemokrahtan eaige leat dovdan iežaset gullevažžan dáža Bargiidbellodahkii, leat dákkár molssaeavttu birra ságastallan unnit eanet duođas ollu jagiid. ¶
Sámediggepresideanta Vibeke Larsen dadjá ahte ii leat moivi Sámedikkis, muhto Sámi BBs. Dat gal veadjá leat nu, muhto ii son goit sáhte dadjat ahte maŋemus beivviid dagut leat nannen Sámedikki beaggima. ¶
Go son ovtta beaivvi dadjá ahte son geassáda presideantan ja nuppi beaivvi geassáda Bargiidbellodagas, bidjá eret iežas várrepresideantta ja lohká iežas joatkit presideantan, de dat goit čájeha ahte presideanta Vibeke Larsen ieš moive oalle sakka. ¶
Ja gal han presideanta ieš dáidá muitit fápmomolsašumi ja Sámedikki ođđa vuođđudeami juovlamánus diibmá. Dan vuostá han lea boahtán ollu moaitta ja dat leat maid váidaluvvon go válggat eai leat dahkkon Sámedikki iežas bargonjuolggadusaid ja konstitušuvnnalaš árbevieru mielde. ¶
Vibeke Larsen dat jođihii fámostallama ovttas Lars Filip Paulseniin (H) ja Laila Susanne Varsain (Árja). ¶
Čoahkkinjođihangotti eanetlohku lea válljen hilgut Sámedikki hálddahusa fágalaš rávvagiid mo gieđahallat váidalusaid mat leat ovddiduvvon konstituerema vuostá ja maid čoahkkinjođihangoddi dál gieđahallá. ¶
Dat gal lea mearkkašahtti ja orru goit muitaleamen vejolaš fámostallanvuoiŋŋa. ¶
Dál soaitá dattege Sámi BB siskkáldas moivi ja fápmoriidu dagahit Sámediggái ođđa konstituerema ja vel oktii ođđa válggaid. ¶
Muhto ovdal dan fertejit čielggadeamit boahtit Sámi-BBs. Dohkkeha go bellodat ahte Mariann Wollmann Magga joatká ráđđelahttun dakkár ráđis man jođiha Vibeke Larsen gii lea guođđán bellodaga? ¶
Makkár váikkuhusat leat Maggai jos son vállje bissut ráđis? ¶
Ožžotgo BBa sámediggeáirasat lobi doarjut Vibeke Larsena presideantan go lea guođđán bellodaga? ¶
Bellodat ferte alcces vástidit dáid gažaldagaid. Dat máksá ahte sii guđet sámediggejoavkkus eai sáhte čuovvut bellodaga vástádusaid, fertejit guođđit bellodaga dahje sii dáidet lihcohallat. ¶
Sii guđet de vel báhcet, fertejit ráhkkanit ovddidit eahpeluohttámuša Vibeke Larsenii jos son ieš ii mearrideš guođđit presideantaámmáha. ¶
Ođđa sámi sosialdemokráhtalaš bellodat ii beasa searvat dán čavčča sámediggeválggaide, čállá NRK Sámi kommentáhtor, Nils Johan Heatta. ¶
Sámedikki válganjuolggadusa dat gildet dan vaikko vel bellodaga ásaheaddjit nagodivčče ge čoaggit dan 200 nama mat dárbbašuvvojit registreret bellodaga. ¶
Dat lea oainnat nu ahte ođđa bellodaga registreren galgá leat ovddiduvvon Sámediggái ovdal ođđajagemánu 2. beaivvi válgajagis ja dat áigemearri han lea juo meattá. ¶
Muhto dat ii easttat sámi sosialdemokráhtaid cegget eaŋkillisttuid vaikko juohke válgabiirres. Dalle dárbbašit 30 vuolláičállaga juohke válgabiirres olbmuin guđet leat mielde sámi jienastuslogus. ¶
Nu dat ii mearkkaš ge geavatlaččat goabbeliige sin válgaoasálastimii ahte sii eai leat geargan bellodaga registreret. ¶
Ollugat sis geat dorjot sosialdemokráhtalaš bellodaga ásaheami ja soaittáše maiddái válgalisttuide vuolgit leat juo lohpidan iežaset Bargiidbellodaga válgalisttuide. ¶
Soapmásat sis soitet guođđit Bargiidbellodaga go leat suhttan dahje juo duššástuvvan. ¶
Muhto eatnasat sis dáidet oskkáldasat bissut dálá listtuin. Bargiidbellodat fertege maid vuollegašvuođain dál láhttet nu ahte dálá sámediggeáirasat dahje sii guđet leat nominerejuvvon listtuide eai guođe. Jos fal nu dáhpáhuvaš de šaddet Bargiidbellodahkii stuorra hástalusat ja sáhttá vissásit manahit áirasiid máŋgga válgabiirres juo dán čavčča válggain. ¶
Sámi sosialdemokráhtalaš bellodat ii riegát gal báifáhkka. Dan birra lea hubmojuvvon guhkká. Dat hirbmat fápmoriidu mii bođii oidnosii sámi Bargiidbellodaga siskkobealde ii lean ođas. Dat ii leat vuosttamužžan personriidu, vaikko leage dan maid. ¶
Dat lea politihkalaš luoddaválljen ja nu dat lea oassi dan iešmearrideami proseassas mii dáhpáhuvvá iešguđetge oktavuođain Sámis. ¶
Jos dál ceggejuvvo ođđa sámi sosialdemokráhtalaš bellodat, de čállojuvvo sámepolitihkalaš historjái ođđa kapihtal. Sápmelaš sosialdemokráhtaid guhkesáiggi čatnašumit Norgga Bargiidbellodahkii luotkanišgohtet. ¶
Bargiidbellodat lea álohii leamaš nanus sámi servvodagas ja lea buktán sihke buori ja bahá. ¶
Seamma láhkái go muđui Norggas de lea Bargiidbellodat leamaš mielde huksemis ollu daid buorrevuođaid mat min sámi servvodagas dál leat; skuvllaid, dearvvašvuođabálvalusaid ja bargosajiid. ¶
Muhto Bargiid-bellodat lea maid leamaš njunnošis jođiheamis dan garraseamos badjelgeahččama ja dáruiduhttima man sámi servvodat šattai gillát. ¶
Jurá dát bealli bellodaga politihkas dáidá ge leat dat mii lea givssidan dán áiggi sosialdemokráhtalaš sápmelaččaid ollu ja mainna sii eai leat ollenge rámis. Seammás Bargiidbellodat lea sidjiide leamaš dat áidnu bellodat mas lea leamaš sosialdemokráhtalaš ideologiija vuođđun. ¶
Vaikko vel ođđa sosialdemokráhtat eai nagot ge gilvalit dán čavčča válggain, de sii sáhttet šaddat nanu gilvaleaddji njealji jagi geahčen jo lihkostuvvet organiseret nanu bellodaga. ¶
Ja dalle bellodat sáhttá viežžat jienasteddjiid sihke Bargiidbellodagas, Árjjas ja NSRas. Politihkalaš oaiviliskkadeamit muitalit ahte NSRas leat oskkáldas jienasteaddjit, muhto gal han NSRas nai dáidet leat ollu jienasteaddjit geat ideologalaččat leat sosialdemokráhtaid. ¶
Bargiidbellodaga ovddeš dagut Sámis ja Sámi-BB gullevašvuohta dáža bellodahkii orru almmatge leamaš dan mađe bahčá ahte sii leat ohcan dorvvu NSRas. Diet dilli sáhttá nuppástuvvat go eanet sámi bellodagat bohtet molssaeaktun jienasteddjiide. ¶
NSR dáhttu geavahit eambbo ruđáid sámefoanddas. – Ruhtii lea nu stuorra dárbu ahte ii sáhte vuordit, oaivvilda NSR joavkojođiheaddji. ¶
Sámediggi lea geavahišgoahtán sámeálbmotfoandda ruđaid. Sámediggeráđđi árvala geavahit 10 miljovnna ruvnno jahkasaččat. ¶
Ruhta galgá mannát sámegillii, girjjálašvuhtii ja árbevirolaš máhtu dokumenteremii. Muhto NSR mielas ii leat dat doarvái. ¶
– Dieiguin doaimmaiguin ii sáhte vuordit, danne ferte geavahit eambbo ruđa juo boahtte jagi, lohka NSR sámediggejoavkku jođiheaddji Aili Keskitalo. ¶
GULDAL: Geavahit eambbo foanddarudain ¶
Sámedikki dievasčoahkkin mearrida guovtti vahko geažes man ollu dán have geavahit sámefoandda ruđain. ¶
NSR jođiheaddji Silje Muotka lea movtta go ollusin lea vuordámušat sidjiide. Muhto seammás ii leat leamašan "liđiid alde dánsun" . ¶
Otne álggii Norgga Sámiid Riikkasearvvi (NSR) riikkačoahkkin Bådåddjo:s. ¶
80 delegáhta gulle jođiheaddji Silje Muotka rahpansárdni. Dás son mieđihii ahte vássán jahki ii leat leamašan nu álki. ¶
- Mis lea leamaš turbuleanta dilli nu go dii várra lehpet oaidnán ja gullan medias, ja olmmošlaččat lea leamaš sihke váttis ja lossat. Mis leat leamaš hástalusat earret eará danne go sámepolitihkalaš bargu lea lossat, dajai Muotka ja jotkii: ¶
- Dávjá fertejit politihkkárat gierdat garra deattu mii bistá guhkes áiggi. Muhtomin lea nu ahte eat boađe ovttaoaivilvuhtii danne go mis eai leat seamma mihttomearit ja sáhttá leat nu ahte mii eat soabat movt mii galgat bargat. Go biekkat bossot, de lea dehálaš joatkit dan guvlui gosa mii leimmet mannamin. ¶
Rahpansárdnistis dovddahii Muotka ahte ollusiin leat vuordámušat NSR:ii, muhto soapmásat fallehit maid sin. ¶
- Eanaš olbmuin leat positiiva vuordámušat. Sis leat dat vuordámušat ahte NSR sáhttá ordnet daid áššiid main olbmot beroštit ja sis leat dat vuordámušat ahte NSR máhttá rievdadit vuoiggatmeahttun diliid ja ahte NSR máhttá njulget váilevašvuođaid Sámi servodagas. Máŋga olbmo, sihke NSRa siste ja eará olbmot, luhttet hui ollu dasa ahte NSR ain sáhttá rievdadit áššiid. ¶
Silje Muotka logai maid ahte son lea oalle čeavlái. ¶
- Mun jurddašan juohke beaivvi maid mii sáhttit oláhit boahtteáiggis, ja movt mii galgat oažžut politihkalaš bohtosiid. Mun jáhkán mis leat hui ollu fámut – ja mun jáhkán dan bargui maid mii bargat. Mun sávan ahte dii maid dovdabehtet ahte dii lehpet fárus dán barggus ja, ahte dii maid jáhkkibehtet ahte mii máhttit bargat. ¶
- Vaikko máŋgasiin leat stuorra vuordámušat NSRii, de leat dieđusge muhtumat geat eahpidit, sii eai jáhke midjiide. Mun lean mannan jagi gullan ahte NSR njunuš politihkkárat cuiggoduvvojit ja NSR organisašuvdna cuiggoduvvo garra sániiguin sihke aviissain ja olbmuid gaskkas, dajai Muotka. ¶
- Dieđusge lea nu ahte go olbmuin leat nu stuorra vuordámušat dasa maid mii sáhttit čađahit, de soapmásat dattege eahpidit juste danne go mii han máhttit. Mii leat geahččalan hui rahpasit čilget mediaide buot áššiid birra, danne go min mielas lea dehálaš čielgasit cealkit maid NSR áigu ovtta ja ovtta áššis ja oppalaččat. ¶
Vaikke vel NSR.a šiehtadallamat ledje ge loavkašuhttán unnitbellodagaid ovddasteaddjiid, de orrot sii gergosat joatkit ovttasbarggu. ¶
- Mun lean gearggus ovttasbargagoahtit NSR:in ja bivddán dál sin váldit oktavuođa Sámedikki unnitbellodagaiguin, logai Isak Mathis O. Hætta sárdnestuolus. ¶
Nu šattai ge smiehtadan-ja ráđđádallanboddu Sámedikkis dál beaivit. ¶
Jáhku mielde ii šatta dalle Bargiidbellodaga stivrejumi árvalus okto jienasteapmái go Sámediggi fas čoahkkana maŋŋá dán bottu otne ¶
Sámeálbmotbellodaga Terje Tretnes ja Čielga sámi jiena, Jánoš Trosten manaiga garrasit vuostá bargiidbellodaga stivrenáigumuša. Soai doarjjuiga goappašagat NSR:a otne iđitbeaivvi sáhkavuoruin. ¶
Olaf Elisassen mielas lei maid ártet ahte Bargiidbellodat ii leat čájehan stuorát beroštumi daidda smávvabellodagaide Sámedikkis. Son lea ain vejolaš ovttasbargi NSR:a koališuvdnii. ¶
Johttisápmelaččaid listta Per A Bæhr ja Dáloniid Listta Isak Mahtis O. Hætta leaba maid gergosat doarjut NSR:a. Per A. Bæhr gal lea juo ovdalis dorjon sin, muhto otná iđitčoahkkimis de han fálai Isak M. O Hætta maiddái iežas ovttasbargoguoibmin NSR:ii. ¶
Sampmi ¶
Álggos doivo ahte borre paprika, fáhkka rievddai diet jurdda. Geahča video! ¶
NuFal hástalii geassebargiid Irjan Balto, Eskil Soleng ja Jan Egil Høgdena borrat chili Dáppe Dál-njuolggosáddagis , geahča mo dat manai! ¶
Sampmi ¶
Inger Karoline Gaup lea jo UKM veterána, ja dál mánát ja nuorat atnet su ovdagovvan. ¶
– In mun livzze jáhkkán ieš ahte sáhtán leat ovdagovvan nuoraide ja mánáide. Lea hirbmat somá gullat dan, moddjá Inger Karoline. ¶
Ovddit vahkus lei son mielde UKM:s logát geardde. Son lávllui dalle lávlaga iežas ođđa skearrus, ja maid čuojahii «The Hill Girl» -joavkkus. Doppe son čuojaha ovttas Alva Hætta Schultziin, Elina Johansen Ijasiin ja Mirja Susanne Øxethiin. ¶
Alva, Elina ja Mirja mielas leage Inger Karoline ovdagovvan sidjiide. ¶
– Mis lea maid mihttu ollet seammá guhkás go Inger Karoline lea bargan, lohket nieiddat. ¶
Inger Karolines lei maid ovdal ovdagovva, muhto sus ii lean ovdagovva nu lahka go dáin nieiddain. ¶
– Ii leat nu guhkes áigi go mun maid ledjen doppe. Mun lean jo bargan dáid nieiddažiiguin dan rájes go sii ledje unnit, ja danin dat leage nu somá gullat ahte lean sin ovdagovva, lohká Inger Karoline. ¶
Geahča Guovdageainnu UKM govaid dás: ¶
1 ¶
2 ¶
3 ¶
4 ¶
5 ¶
6 ¶
7 ¶
8 ¶
9 ¶
10 ¶
11 ¶
12 ¶
13 ¶
Guldal ášši dás: ¶
Bargiidbellodaga nuoraidorganisašuvnna, AUF, nuorat čoahkkanit fas Utøyai geassegohttehahkii boahtte gaskavahku rájes. Lea nuppes go nuorat čoahkkanit Utøyai geasseleirii maŋŋil terrorfalleheami. ¶
Nuorat čoahkkanit fas Utøyai borgemánu 4.beaivvis gitta 7.beaivvi rádjai. AUF áigumuš lea ahte nuorat ieža galget oahppat jurddašit mii demokratiija lea, ja movt dan galggaše suddjet. AUF bealis lea áigumuš ahte nuorat maiddái galget oahppat maid sátnefriddjavuohta, gierdavašvuohta ja máŋggabealatvuohta mearkkaša. ¶
AUF jođiheaddji, Mani Hussaini, lohka dehálažžan ahte nuorat besset čoahkkanit sullui, ja ovttas moraštit ja muittašit daid nuoraid geaid terrorista bážii ja gottii sullos jagi 2011 suoidnemánu 22.beaivvi. ¶
– Lea dehálaš čoahkkanit ja ovttas eará nuoraiguin muittašit ja moraštit, dadjá Mani Hussaini. ¶
Diibmá lei vuosttaš geardde go fas lágiduvvui geasseleaira Utøyas, ja Hussaini muitala ahte váhnemat ledje hui duhtavačča go sii besse oaidnit ja vásihit dan báikki mii sin nuoraide lei ja lea nu dehálaš, gos nuorat besse suohtastallat, falástallat, digaštallat politihka jna. ¶
AUF jođiheaddji, Mani Hussaini muitala ahte Utøya dál ovddasta eanet go maid dagai ovdal terrorfalleheami. ¶
– Dál go terrorfalleheamit deaividit ain duollet dalle iešguđetge guovlluin máilmmis, de lea Utøya čielga muittuhussan midjiide buohkaide ahte demokratiija ja gierdevašvuohta dattetge ii leat nu diehttelas. Dan dadjá Hussaini, ja lasiha ahte AUF árvvut hástaluvvojit beaivválaččat, ja ahte sii čađat fertejit dáistalit daid ovddas . ¶
Maŋŋil terrorfalleheami Utøyas vásihii AUF stuorra miellahttolassáneami. Dan muitala AUF váldočálli, Ragnhild Helene Kaski, ja lohka vel dál nai miellahttologu lassánit. AUF lea Norgga stuorimus mánáid- ja nuoraidorganisašuvdna, ja organisašuvnnas lea dál 14 000 miellahtu, muitala Ragnhild Kaski. Son lohka ollu nuoraid dál fitnamin vuosttaš geardde Utøyas. ¶
-Midjiide lea dehálaš ahte Utøya fas váldo adnui vai sii sáhttet čađahit daid doaimmaid sullos maid sii čađat lea doaimmahan. ¶
Dál go dohko lea huksejuvvon sierra oahppoguovddáš, de galggaše ollu eanet olbmot fitnat doppe ja ieš vásihit sullu ja guovllu loahpaha AUF váldočálli Ragnhild Helene Kask i. ¶
Soabahanráđđi jáhkká ahte nuoraidráŋggáštus ja nuoraidčuovvoleapmi lea buorit doaimmat vai ožžot njuolgat daid nuoraid, geat leat geavvan boasttu geainnu ala, vaikko vel measta bealli sis, geat čađahit ráŋggáštusa, dahket fas ođđa vearredaguid. Soabahanráđi Ketil Leth-Olsen lohká iežaset barget garrasit nu ahte ráŋggáštanvuogit doibmet buoremusat. ¶
Dan dadjá Deanu joga luossabivdi, Antti Niiles Länsman, gii ássá Geavgŋá vuolde Jalvvis. Lávvardaga lei son okta oagguin, dies Geavgŋás. ¶
Árrat iđđedis lei son čuoččastan stákkuinis – náhkkegahpir vel oaivvis. Go luossabivdu álgá, de ii bisset gal dálki su mannamis oaggut. ¶
– Nu guhká go duohta olmmoš goastá ja nagoda, de gal dat jo gáibit dan Deanu, geat jo leat hárjánan dan bivdit, dadjá Länsmän. ¶
Son lea ealáhagas, muhto lávkoladdá ain geahppadit geađggis geađgái, go luossa han galggašii. Su mielas lea juohke jagi seamma somá go bivdoáigi álgá. ¶
– Na, erenoamáš suohtas - orru ahte olmmoš vel nuorasmuvvá go deike beassá ! ¶
Lávvardaga gaskabeaivái ii lean son, eaige earát dakko lahkosiid, fidnen maidege, muhto dan geažil ii lean gal skurtnjagan go áibbas luosa haga ii leat su dállu gal. ¶
– Mus lea vel muhtun sneaida diimmá luossa. Dán jagi gal ii leat vuos guoskkahan ii geasa ge. ¶
Báikki olbmuide dat rahppui luossabivdinlohpi dán vahkkoloahpa ja Antti Niilesa mielas lea hui ráfálaš dilli ovdal go turistabivdu álgá. Go turisttat šávihit, de gal šaddá váddásat beassat ja čáhkat oaggunmuddui, muitala son. ¶
Deanu čázádat lea dat johka dáppe Davvi-Riikkaid gaskkas, gos eanemus luossa goddo jahkásaččat, diibmá oktiibuot 79 tonna, Suoma ja Norgga bealde. Nubbin buoremus norgga jogain, Namsen čázádat, attii diibmá badjelaš 30 tonna. ¶
Pekka Guttorm gal hoigadii fatnasis joga ala ja manai sugadit. Fanas gal lea dan mađe ođđa fanas ahte ii leat gal dárbbašan dáidnádit. Sus lea nana háliidus johkaeallimii ja luossabivdui. ¶
– Na, dan gal go agibeaivvi leat hárjánan, bajás dakko šaddan, mánnávuođa rájes – ¶
ja, galggai nágget ahte beassat joga ala, illá lávejedje gal fuollat mu. ¶
Muhto dál it dárbbaš nágget ? ¶
– Dál in dárbbaš earáin nákkáhallat; beasan ieš mearridit. ¶
Ieš dat luossaáddjá, ii lihkostuvvan gal gáddái, Pekka ja Ántte Niilasguoktás. Muhto sudno bajábealde gal lei eará bivdi viežžalan 8 kilo guoli. Akseli sáhttá leat dalle dat vuosttas almmái gii dán bivdolobis fidne luosa, oaivvildit Geavgŋá bivdit. ¶
Sampmi ¶
Sámi joatkkaskuvlla oahppit Kárášjogas leat válljejuvvon árvvoštallanbargui. ¶
– Ungdommens Kritikerpris lea našunála lohkanprošeakta, mas nuorat árvvoštallet ollesolbmuidgirjjiid mat leat almmuhuvvon 2014:s, muitala dárogiel oahpaheaddji Inger Johanne Revheim. ¶
Miessemánus jerrojuvvui oahppiin háliidit go searvat árvvoštallanbargui, ja golmma mánus leat Sámi joatkkaskuvlla 2S luohká nuorat lohkan gávcci girjji. Dain lea luohkká válljen golbma girjji, mat ledje mielde loahppagilvvuin, gos nuorat muitaledje manne aiddo diet girjjit ánssášit vuoitit. ¶
– Dát hommá lea leamaš lossat, goitge maŋimuš vahkuid, go dalle fertejin čavget suittehiid vai gearggan lohkat buot maid ledjen áigon. Muhto muhtin girjjit ledje hui buorit, nu ahte lei somá daid lohkat, muitala Julius Lindi (17). ¶
Sii galge válljet girjji mii ánssáša dán bálkkašumi. Skuvllat miehtá Norgga háliidedje searvat dása, muhto dušše čieža skuvlla besse mielde, ja dasa beasai Sámi joatkkaskuvla. ¶
Buot čieža skuvlla, mat oassálastet dása, leat guhtege válljen guokte oahppi jurylahttun. Ovddit vahkus deaivvadedjege 14 lahtu Oslos válljet girjjiid, maid nuorat ieža oaivvildedje buoremus girjin. Kárášjogas vulge Sunniva Olaussen (17) ja Julius Lindi (17). ¶
– Ovdal go soai vulggiiga, de válljii olles luohkká golbma girjji, mat iežaset mielas ledje buoremusat, muitala oahpaheaddji Revheim. ¶
Ii lean nu álki leat Oslos, go sii ádjánedje vihtta diimmu digaštallat dáid girjjiid. ¶
– Ledje gal garra digaštallamat, muhto mii nagodeimmet válljet girjji loahpaloahpas. Mii šattaimet ovttaoaivilii guđe girji šaddá vuoitogirjin, muitala Lindi. ¶
Ungdommens Kritikerpris geigejuvvo duorastaga Litteraturhusetis Oslos. Dušše dát 14 lahtu dihtet guhte girji lea vuoiti, ja earát gis besset diehtit dan duorastaga. Olaussen mielas ii leat leamaš nu váttis gal doallat vuoiti čiegusin. ¶
– Olbmot leat gal jearran guđe girjji de leat válljen buoremussan, muhto moai letne nagodan doallat dan čiegusin. ¶
Luohká mihttun lei beassat Osloi, ja dohko sii leatge vuolgimin gaskavahkku. Muhto vaikko šaddá somá vuolgit Osloi, de jáhkká Olaussen ahte dát prošeakta sáhttá veahkehit su boahtteáiggis, go son lea oahppan olu. ¶
– Ovdal dán in láven jurddašit mo teavsttat leat čallojuvvon ja mo čállit leat bargan sisdoaluin, muitala. – Dát lea leamašan hui ođas munnje, go in leat goassige bargan dánlágan kritihkalaš bargguin. Lei gal veahá váttis árvvoštallat, muhto lea leamašan hirbmat somá, lohká Lindi. ¶
Maiddái Revheim oaidná dán prošeavtta ávkin, go oahppit leat atnán dán duođalaš bargun. ¶
– Oahppiin leat leamaš garra beaivvit, muhto sii leat atnán dán barggu dehálažžan, muitala son. ¶
Sámedikki nuoraidpolitihkalaš lávdegoddi lea dolkan nágguide oahpponeavvomoivviide. Dál gáibidit ahte baicca ožžot girjjiid vuorkkás skuvllaide. ¶
Norgga sámedikki nuoraidpolitihkalaš lávdegoddi moaitá garrasit Sámedikki ráđi ja NSR:a. ¶
Geavahit návccaid sivahallat nubbi nuppi go ledje sáhttit geavahit eanet áiggi čoavdit sámi ohppiid váttisvuođaid go eai gávdno oahpponeavvut. ¶
GULDAL:Ailo Kemi Gjerpe ¶
Ikte buvttii Norgga Sámediggeráđdi iezaset evttohusa dasa movt galget sihkkarastet sami skuvlamanaide oahpponeavvuid, strategalas plana boahtte njealji jahkai. . ¶
Muhto opposisuvdna Norgga sámiid riikkasearvvi ii leat duhtavas ráđi evttohusain. ¶
Dan ii dohkket ráđđelahttu Jørn Are Gaski, ja bivda NSR heahpanit go ieza eai nagodan barggu. ¶
Eai ge politiihkkárat leat dušše dál nákkáhallan. ¶
Finnmárkku stuoradiggeáirasat leat gaibidan ahte stáhtaministtar ja máhttoministtar váldiba ovddasvástádusa. Departemeantta fas čuoččuha ahte Sámedikkis lea buvttadanovddasvástádus. Nu lea šaddan ahte norgga ja sámi eisevalddit, lagádusat, suohkanat sivahallet nubbi nuppi ¶
Nuoraid lávdegotti mielas lea Sámediggi guhká dál bargan sámiid eananrivttiiguin , ja imaštallat eai go ane mánáid ja nuoraid oahppovuoigatvuođaid liikká dehálažžan. ¶
Kemi Gjerpe ávžžuha politihkkáriid láhkii oažžut nannejuvvot ahte sámi ohppiin lea vuoigatvuohta maiddái oahpponeavvuide, ii ge dušše ohppui. ¶
Sampmi ¶
– Lea suohtas bargu. Dát lea goit dakkár maid jurddašan ahte máŋgii nuppes boađan bargat, dadjá Sara Katrine Aleksandersen. ¶
Sara Katrine Aleksandersen (14) lea bargguid siste, neaskinfiellu julggiid gaskkas ja jiehkku gieđas. ¶
– Mun lean neaskime dán sistti, mas mii galgat goarrut sisteveaskkuid, muitala Sara Katrine. ¶
Njeallje Guovdageainnu nieidda, 15 jagis 14 jahkái leat guokte vahku juo maŋŋá skuvlla deaivvadan kurssas oahppat sisttiid dikšut. Vuosttaš vahku lokte ja navildedje duljjiid, dál leat neaskit oahppamin. ¶
– Makkár lea dát bargu? ¶
– Lea duolva bargu, muhto lea suohtas go mis lea vejolašvuohta dákkáriid bargat. Dát lea hui divrras oahppu. ¶
– Dál ii leat šat nu dábáláš ieš dikšut sisttiid go ovdal lei. Dál leat olu oastosisttit. Mu mielas lea hui dehálaš oahppat dán, ja de fas seailluhit viidásit dán oahpu, lohká Sara Katrine. ¶
Son lea álgán kursii oahppama dihte, muhto seammás beassá earáiguin fárrolaga oahppat, mii lea hui suohtas. ¶
Mu mielas lea hui dehálaš oahppat dán, ja de fas seailluhit viidásit dán oahpu.Sara Katrine Alelsandersen ¶
Sara Katrine lea ovdal leamaš mielde dákkár bargguin, muhto ii nu olu go dál. Dál bargá buot ieš álggu rájes. ¶
Dál oainnán man ollu bargu dat lea gárvvisin oažžut sistti.Sara Katrine Aleksandersen ¶
Nuorat besset maiddái oaidnit mo industriija neaskinmášiidna doaibmá. Muhto dan eai beasa gal ieža lihkahallat. Duodjeinstituhta direktevra Inga Hermansen Hætta lea boahtán veahkkin. ¶
– Dát lea dan mađe várálaš mášiidna ahte dušše mii geat leat kursejuvvon ja oahppan dáinna bargat, beassat atnit dan, muitala Hætta. ¶
Mášiidna neaská sistti minuvttas. Muđuid han lea neaskin áddjás ja lossa bargu, muittuha son ge. ¶
Oahpaheaddji Ellen Sara Eira Buljo lea duhtavaš nuoraiguin. ¶
– Dá leat hui áŋgiris nuorat. Gal dan ieš juo oainnát dás, rámpu son. ¶
– Manne jáhkat nuoraid háliidit oahppat dáid bargguid? ¶
– Na besset čiŋadit iežaset ráhkaduvvon sisttiin. Ja de vel somá oahppat juoida maid eai soaitte leat ovdal bargan. ¶
Giellagiisá giellaguovddáš dat lágida dán kurssa. Kursa lea 14-19 jahkásaččaide. Ulbmil lea ahte nuorat barggu bokte oahpašedje giela. ¶
Oahpaheaddji Ellen Sara Eira Buljo muitala ahte go barggadettiin oahppá giela, de dat darvána maid muitui buorebut. ¶
Sara Katrine duođašta dán. ¶
Leat hui olu erenomáš sánit mat adnojit dáid bargguid oktavuođas. Dakkár sánit mat adnjojit go bargá. Mu mielas lea maid hui dehálaš oahppat dáid sánit, ja de ain ieš beassá viidasit seailluhit daid.Sara Katrine Aleksandersen ¶
– Dovddan mun oahpan daid saniid go praktihkkalaččat barggan, dadjá Aleksandersen. ¶
Go kárášjohkalaš Stine Marie Høgden (18) oassálasttii muitoboddui, beasai son maiddái deaivat olbmo gean ii goassige vajálduhte. Bjørn Juvet gájui Stine jahki dás ovdal go ovttas eará AUF nuoraiguin dáistalii heakkas ovddas Utøyas. ¶
- Leamaš hui erenoamáš beaivi, ollu iešguđegelágan dovddut. Lossat dasgo lean massán nu máŋga ustiba. Liikká leamaš hui fiinna beaivi go lean beassan fas dovdat oktavuođa eará AUF nuoraiguin, dadjá Stine Marie Høgden (18), Kárášjoga AUF jođiheaddji. ¶
Ikte, beaivvi ala jahki maŋŋel suoidnemánu 22. beaivvi dáhpáhusaid leat Stine ja máŋga čuođi eará AUF lahtu ruovttoluotta Utøyas muittašeamen jápman ustibiid. ¶
Oktiibuot 77 olbmo masse heakkaset terrordaguin Utøyas ja Oslo ráđđehuskvartálas. Gávccis sis ledje eret Finnmárkkus dahje Tromssas. ¶
NRK Sápmi deaivá Stine dakka maŋŋel muitodilálašvuođa. Jahki áigi vulggii ovttas 11 eará Kárášjoga nuorain AUF geasseleirii. Oktiibuot ledje leairras 700 nuora. ¶
- Odne in leat smiehttan nu ollu váivves tiŋggaid. Lean jurddašan eambboge daid skihpáriid geaid lean massán. Lean vázzán sullos ja muittašan sin. Sii leat mu jurdagiin juohke beaivvi. Lean čirron veháš, muhto lea maiddái mojohallan go lean go lean beassan leat ovttas nu fiinna olbmuiguin, muitala Stine. ¶
Sihke stáhtaministtar Jens Stoltenberg ja AUF jođiheaddji Eskil Pedersen oassálasttiiga muitodilálašvuhtii sullos. Stáhtaministtar doalai sártni máŋga čuođi nurrii, máŋga stáhtaráđđái ja bargiidbellodat-veteránii. ¶
- Ráhkis AUF lahtut, ráhkis álbmot. Lea nu buorre leat das dáppe, muhto seamma áigge lea nu bávččas, álggahii Stoltenberg sártnistis Utøya muitobottus. ¶
Ollugat čirro go AUF njunuš hálai. ¶
- Ráhkis AUF lahtut: Lean nu váivvis go dát galggai dáhpahuvvat. Oktage mis ii leat ráhkaduvvon dustet dakkár bahávuođa. Mii váldit dehálaš lávkkiid ovddasguvlui iežamet eallimiin. Veahkehit nubbi nuppi viidáseappot. Lean áddetmeahttun čeavlái din dihte. Dáhton din giitit roahkkatvuođas ja árvvolašvuođas, dajai Eskil Pedersen. ¶
- Son válddii muhtumiid min čábbáseamos rásiin, muhto son ii sáhte bissehit giđa, loahpahii Pedersen. ¶
Stine Marie Høgdenis lei maiddái vejolašvuohta áibbas erenoamáš deaivvadeapmái. Son beasai deaivat albmá gii su gájui dan ilgadis beaivvi diibmá. ¶
- Lea buorre deaivat su ođđasit. Dihten son lei dáppe, muhto in diehtán ahte beasašin su deaivat njunnálaga. Lean agibeaivái giitevaš dan ovddas maid dagai. ¶
Bjørn Juvet dat gájui Stine Utøyas. Ovttas eará eaktodáhtolaččaiguin gájui son nuoraid geat ledje vuolgán vuojadit sullos nannamii. ¶
- Dat lea erenoamáš beaivi, muhto dihten ahte dat beaivi vel boađášii. Leamaš buorre beassat deaivat fas AUF nuoraid. Dat dat lea buorre bealli otnážis, dadjá Juvet. ¶
Stine muitá mo veallái suolu nuppi bealde, čázeoaivvis bávttiid lahkosis, go fuomašii Bjørna fatnasa. ¶
- Go oidnen su ledjen nu galbmon. Smihtten ahte ferten vuodjat fatnasa lusa. Mun dušše fertejin dan dahkat, muitala Stine. ¶
Vaikko leamašge lossat, dáhttu Stine beassat ovddasguvlui eallimisttis. ¶
- Muittán arvvi. Lei ránis ja ahkit. Muittán daid ilgadiid mat dáhpahuvve, muhto ii leat dat maid háliidan jurddašit. Ii leat dat maid Utøya lea munnje. Háliidan baicca muitit daid buriid muittuid mat mus leat Utøyas. ¶
''Gangster, galbmon, suhttan, skohter, ballán''. Johtilit bohtet nuorain sánit go galget muitalit dovdduid. ¶
Nuorat čohkájit Porsáŋggu girjerádjosa beavdeguorain Leavnnjas. Viđas mojohallet dihtoriid duohken. Rogget dihtoris čállinprográmma.Orrot sáhkki, čalmmiin báitá čearggusvuohta. Sii leat vuolgán oahppat čállit ráppateavsttaid sámegillii ja ráhkadit beat'a. ¶
Storm Grøtta lea dušše 11 jagi. Son lea nu ilus go dákkár bádji lea Leavnnjas go ieš ruovttus láve sehkket beataid ja almmuhit daid youtubei. ¶
– Dát bádji lea leamaš áibbas somá. Jos livččii dákkár bádji fas dáppe Leavnnjas, de livččen buohkaid avžžuhan dohko vuolgit, lohká Storm. ¶
– Ulbmil lea nannet nuoraid sámegiela dáppe Finnmárkkus. Dat lea dehálaš go sámegiella lea eanet aht` eanet jávkamin. Dáruiduhttin lea dahkan stuorra hávi min gillii. Ja mun háliidan dahkat sámegiela stuorisin fas, nannet sámegiela, dadjá Duolva Duoddara Fred-René Buljo. ¶
Son dat lea boahtán oahpahit nuoraide ráppema. Su mielas lea áibbas lunddolaš ráppet sámegillii. Ráppa čađa beassá doalahit iežas identitehta ja giela. – Mun álgen dainna prošeavttain danin go mun háliidin oahpahit nuoraid ja danne go áŋggaštan hip hopii ja dieđusge hálddašit min giela, sámegiela. Dat lea hui dehálaš munnje, joatká Fred. ¶
Dán vuoro ii meinnestuvvan oahpahit nuoraide sámegilli čállit teavsttaid go eai boahtán sámegielat nuorat Leavnnja bargobádjái. Ja dan dáfus šattai visot dárogillii. ¶
– Dáppe ii hála earágo okta sámegiela nu ahte mii eat bija dan dási nu bajás dál. Mii eat daga dán nu váttisin otne. Kárášjogas serve ráppa bádjái olles njealljenuppelot nuora, Guovdageainnus gis dušše golmmas. Muhto Fred lea duhtavaš. – Dat lei hui somá. Mii dagaimet dan maid galggaimet, ráhkadeimmet lávlagiid sámegillii, ja oahpaimet čállit teavsttaid ja mikset ráppašuoŋaid, dárkkista Buljo. ¶
– Dát lea dat deháleamos ášši áiggi čađa mii guoská boazodollui, dadjá professor, gii measta juo dáhkida ahte ášši gártá gitta alimusriektái – jos stáhta vuoittáhallá. ¶
– Mus lea stuorra doaivva ahte manná bures. Jovsset Ánte Saras lea buorre ášši, muhto lea han dal vuos dan duohken ahte mo lágamánneriekti geahččá «"jus'a» ja fáktaid. ¶
Nu dajai Sara bealušteaddji Trond Biti, ovdal go diggi álggii eske iđđes. ¶
Norgga stáhta dat lea gáibidan ahte Jovsset Ánte Sara geahpida ealustis 75 heggii. Sus lea leamaš gaskal 150 ja 300 bohcco (čujuhus dárogielartihkkalii). ¶
Jovsset Ánte Sara ii oainne alddis vejolašvuođa birget dušše 75 bohccuin, ja danin áššehuhtii Sis-Finnmárku diggegoddi su njukčamánus diibmá. ¶
Stáhta guoddalii duomu, ja danin deaivvadit fas áššebealit dál Hålogalándda lágamánnerievttis. ¶
Professor Ivar Bjørklund, guhte lea 70-logu rájes čuvvon boazodoallodiggeáššiid, dadjá ahte jus stáhta vuoittáhallá dán áššis, de duššindahká dat stáda boazodoallopolitihka. ¶
Jos Jovsset Ánte Sara vuoitá eiseválddiid badjel, de mearkkaša njulgestaga «jápminduomu» stáhta boazodoallopolitihkkii, oaivvilda professor Bjørklund. ¶
– Dalle han čájehuvvo ahte Norgga stáhta boazodoallopolitihkka lea doaibman áibbas boasttu eavttuiguin, dadjá son, ja joatká: ¶
– Dát lea dat deháleamos ášši áiggi čađa mii guoská boazodollui. Measta juo dáhkidan ahte ášši gártá gitta alimusriektái, dadjá professor Bjørklund. ¶
Aili Keskitalo mielas lea gelddolaš ášši, sihke politihkalaččat ja maiddái vuoigatvuođaid hárrái. ¶
– Dás han lea rievtti mielde sáhka boazodoalu vuoigatvuođain – ahte geat galget mearridit, ja mo boazodoalu sáhttá stivret. Lea han maid sáhka opmodatrievttis, ja das han lea nana vuođđu Norggas ja Sámi servodagas, dadjá Keskitalo. ¶
– Jos Jovsset Ánte Sara vuoitá áššiin, de han son sáhttá gomihit olles Norgga boazodoallolága, lasiha son. ¶
Guoddalanášši bistá golbma beaivve, ja loahpahuvvo duorastaga dán vahku. ¶
Ákšunisttat geat leat dan nu gohčoduvvon «Pile o'Sápmi» -nammasaš dáidaga duohken, fuomášuhtte iežaset oainnu sierra Facebook-videoin ovdalgo diggeášši álggii. ¶
Sii leat cealkán doarjaga Jovsset Ánte Saraii, ja dorjot su iešguđetlágan dáidagiid ja loaiddastemiid bokte. ¶
Dáiddár Maret Anne Sara, gii lea Jovsset Ánte Sara oabbá, dat lea «Pile o'Sápmi» njunuš. ¶
Laster Facebook-innhold ¶
Sampmi ¶
Dál lea sus badjelaš 3700 čuovvu Instagrámmas. ¶
Muhtun nuorat čikčet spáppa, earát spellet dihtorspealaid. Muhto dan maid Johann Alexander Larsen Gaino (17) bargá eai leat nu olus, geat barget, son čoaggá nuppi máilmmisoađi áiggi dávviriid. ¶
Son álggii čohkket daid guovtte jagi áigi, dalle oainnat čájehii su čeahci dan áiggi soahtegahpira ja uniforpma sutnje. ¶
– Dát diŋggat leat Duiskka soalddáha, guhte jámii girdibeaškkiheamis Davvi-Norggas nuppi máilmmisoađis. Go daid oidnen, de hirpmahuvven, ja orui hirbmat miellagiddevaš oahppat eanet dan birra, lohká Gaino. ¶
Son lea ieš álgán čohkket biergasiid, ja lea dássážii fidnen guokte Duiskka , lávkka ja gohpu vel, ja leage Duiskka beali soahti, mii su mielas lea miellagiddevaš. ¶
– Mu mielas lea sis miellagiddevaš historjá. Orru leamen nu ahte olus jurddašit Hitlera birra go duiskalaččas lea sáhka, muhto leat olu duiskalaččat geat eai liiko sutnje, muitala Gaino. ¶
Su mielas lea maid hirbmat dehálaš ahte dávvir, maid son háliidivččii, lea albma, ja láve álo geahččat leago ođđaprodukšuvnna. ¶
– Dáid suodjegahpiriid gávnnat interneahtas, ja oalle olu dakkáriid sáhttá gávdnat. Gávdnojit máŋga ođđaprodukšuvnna. Go mun gávnnan tiŋgga maid mun háliidan oastit, de jearan álo interneahttavuovdinbáikkis ahte leago buorre kvalitehta das ja leago originála, muitala Gaino. ¶
Ovddit jagi álggahii Gaino Instagrámma konto somá dihtii. Dál leat sus badjelaš 3700 čuovvu. ¶
– Álggos geahččalin gávdnat dakkár soahtekontoid Instagrámmas, ja daid mun gávdnen ge. De jurddašin ahte mun maid háliidin dakkára ráhkadit, dušše somá dihte. Muhto de dat viiddui eanet ahte eanet, dat gal lea hirbmat somá! ¶
Son jáhkká ahte olbmot liikojit dasa ahte sáhttá geahččat govaid ja lohkat veahá daid birra maid. Sus leat máŋga earágielat čuovvuleaddji, go son čállá eaŋgalasgillii. ¶
Su kontos lea oalle earenoamáš namma, namalassii ‘’thewehrmachtandss’’. Das lea dieđusge nuppi máilmmisoađi mearkkašupmi: ¶
– The Wehrmacht and SS lea namma. ‘’Wehrmacht’’ mearkkaša suodjalus, ja SS lei politihkalaš bellodat, namalassii "Schutzstaffel’’, muitala Gaino. ¶
Maŋŋá go lea bargan dáinna moadde mánu, de sáhttá lohkat ahte son lea oahppan moadde tiŋgga: ¶
– Go bohte eanet čuovvut, de ohcagohten buoret govva- ja informašuvdnakvalitehta. Das lean oahppan oba ollu eaŋgalašgiela maid, ja maiddái historjjá, muitala Gaino. ¶
Logut čájehit ahte nuorra olbmot lea sakka vealggáiduvvan. Jagis 2015s gitta 2016:i de leat 18 jahkásaččaid rájes gitta 25 jahkásaččaide lassánan inkássovealgi badjel 50 proseanttain. Vealggit sáhttet sin dagahit agibeaivái ekonomalaš rossui, oaivvilda Mánáid juristaorganisašuvdna. ¶
Regjeringen i Danmark ¶
Maŋemuš áigge lea Finnmárkkus ja Tromssas njommon olu olbmuide influeansa dahje garra nuorvvodávda, nu dieđihit álbmotinstituhtas. Muhto dat orro dál jorggiheame muđuige riikkas. Riikadásis leat badjelaš 1600 olbmo gártan buohccivissui garra nurvo geažil, mii leavvagođii diibmá golggotmánus. ¶
Son ballá amas dievddus gii njágada viessogaskkaid ja suoli guovlá olbmuid láseráigge Gáivuonas Davvi-Tromssas. ¶
– Jus nuppes boahtá, de gal hohccalan beatnaga su maŋŋái, dadjá nuorra Dálošvákke nieidda. ¶
GULDAL: UNOHAS GO DIEVDU MUOSEHUHTTE ¶
Sámediggeráđđi árvala dál nuvttá oahpponeavvuid skuvllaide ja gielddaide, muitala ráđđelahttu Jørn Are Gaski. ¶
Guovdageain nuoraidskuvlla rektor, Ellen J Sara Eira, gohčoda dán buorrin ođasin. ¶
Sámediggeráđi strategelaš plána (2009 - 2012) áiggošii váldit vuhtii oahpponeavvodili dan boahtte gomma jagis, mii guoská mánáidgárddiide, vuođđooahpahussii ja dasa lassin erenoamáš heivehuvvon oahpponeavvuide. ¶
GULDAL: Nuvttá oahpponeavvut ¶
- Dáinna plánain de livčče ulbmil juksat mihtuid mat leat biddjon máhttoloktema oktavuođas, čuožžu čállon plánii. ¶
Plána ulbmil lea oppalohkái buoredit buot beliid mat guoskkažit oahpponeavvobuvttadeapmái, leš dal lágádusaid-, ráhkadeaddjiid -dahje čálliid dilis sáhka, dahje buktagiid márkanfievrrideamis. ¶
Plána namaha earret eará ahte bargoeavttut buvttadeaddjiide eai leat geasuheaddjit, ja nu váilot ge girječállit ja girjejorgaleaddjit. ¶
Lágádusaide árvala ráđđi liigemávssu olggosaddima ovddas ja go masset sisaboađuid girjevuovdimis. ¶
Vaikke vel rektor Sara Eira mielas lea ge dá buorre ođas, de ii galggašii ráđđi ja Sámediggi doaivut ahte dilli dan dihtii šaddá áibbas buorre. ¶
- Dát lea buorre ođas, muhto sávašin ahte politihkárat eai nohkašii dáinna áššiin diesa, go doaivugohtet sii leat dál dahkan dan maid sáhttet. Sii fertejit aŋkke bargat eambbo ovddasguvlui oččodit oahpponeavvuid, oahppogirjjiid sámegillii buot dásiide vuođđoskuvllas, lohká Sara Eira. ¶
Jus dát plána dohkkehuvvoš Sámedikkis, de lea vuosttas nuvttá girji dahje oahpponeavvu fidnemis guovttejagi geažis, lohká Sámediggeráđđelahttu Jørn Are Gaski. ¶
Sámediggeáirras Johan Mikkel Sara rápmu Sámediggeráđi Jørn Are Gaski barggu ovdalgo Sámedikki mearredi nuvttá juohkkigoahttit oahppogirjjiid. ¶
Mearrádus dahkká ahte galget nákcet čoavdit oahppaneavvuid váni sámi skuvllain. ¶
Ovddeš várrepresideantta, Sámediggeáirras Johan Mikkel Sara lohká Gaski justta dán áššis buori barggu bargan, danin ánssáša son ollu rámi. ¶
– Son lea doalahan gáibádusa nuvttá oahpponeavvuid fállat sámemánáide, ja vaikko dál mearreduvvui NSR eatvvuid mielde, de lea Gaski bargan dáinna, rámida Sara. ¶
Sámediggeráđđeláhttu Jørn Are Gaski lea movtta go dál sáhttet fállagoahttit nuvttá sámegiel oahpponeavvuid mat leat ráddjosiin. ¶
– Somá go dákkár rámi fitne, juoga mii ii dávjá dáhppáhuva, lohká ges Jørn Are Gaski. ¶
Duorastaga eahkeda dohkkehi Sámediggi fállagoahttit nuvttá oahpponeavvuid skuvllaide, muhto NSR gáibidi ahte dát ii galgga hehttet ođđa oahpponeavvuid buvttadeame, juoga mii dohkkehuvvui. ¶
Kárášjohkalaš Anita Nergaard lea nammaduvvon Norgga ambassadevran Singaporii. Dát mearriduvvui ikte stáhtaráđis, nu čállá regjeringen.no . Nergaard álgá doaibmat ambassadevran go Olgoriikadepartemeanta mearrida ambassadevra molsunáiggi Singaporas. ¶
Helga Pedersen ja Vibeke Larsen leaba guktot cuiggoduvvon go eaba sámás almmolaččat – vaikko máhttibage muhtin muddui. Ođđa evttohas dohppe baicce giellahástalusa eará láhkai. ¶
Vaikko iežas mielas ii hála doarvái bures sámegiela, de vállje Deanu várresátnejođiheaddji sámástit medias ja politihkalaš oktavuođain. ¶
– Dat lea dan dihtii go mis lea Sámis leamaš veahá váttis digaštallan maŋimuš mánuid. Lean gullan ahte muhttinat geat eai máhte sámegiela eai dovdda iežaset «seamma ollu sápmelažžan» go sii geat máhttet giela, dadjá Elisabeth Erke. ¶
– Diet lea čuohcán munnje. Lean jurddašan ahte mis lea dál buohkain bággu hállagoahtit sámegiela – mii geat sáhttit, dadjá Buolbmát-nisu. ¶
– In ge beroš šat jos dal in leačča nu čeahppi, mojohallá vel. ¶
Elisabeth Erke lea okta sis geain lea vejolašvuohta válljejuvvot Bargiidbellodaga presideantaevttohassan. ¶
Leat máŋggas geat leat gáibidan ahte sámediggepresideanta ferte máhttit sámegiela . ¶
Muhto mánnávuođas ii beassan Elisabeth Erke álbmaláhikai sámegiela oahppat ruovttustis, vaikko áhččis lei sámegielhálli ja eadnis máhtii veahá. ¶
– Mii leat máŋggas seamma dilis. ¶
Ollesolmmožin lea Erke dattetge sámástišgoahtán dainna váilevaš sámegielain mii sus iežas mielas lea. ¶
– Lea váttis dadjat man bures mun hálan sámegiela. Iehčan mielas in leat nu čeahppi. Lean vajálduhttán ollu sániid maid máhtten mánnán ja nuorran, čilge buolbmátlaš. ¶
Bargiidbellodaga njunuš-guovttos Helga Pedersen ja Vibeke Larsen, leaba guktot cuiggoduvvon váilevaš sámegiela dihtii. ¶
– Leatgo dan geažil válljen sámástišgoahtit? ¶
– Jo, dan dihtii maiddái, dovddasta Erke. ¶
Elisabeth Erke doaivu iežas váikkuhit earret eará Helga Pedersena guoktái Vibeke Larseniin áiggi mielde, nu ahte soai maid sámástišgoahtiba. ¶
– Háliidan geahččalit ovdagovvan leat earáide. Jos máhtežat dušše golbma sáni – na, álgge dasto dainna golmmain sániin sámegiela hállat, lohká Erke. ¶
– Helga Pedersen ja Vibeke Larsen eaba leat válljen sámegiela hállat almmolaš oktavuođain. Maid dasa oaivvildat? ¶
– Ovtta láhkai mun ádden sudno. Mus leat alddán leamašan seamma cakkit sámegillii hállat politihkalaš áššiid. Muhto seammás oaivvildan ahte galggašii dušše hállagoahtit dan maid máhttá, dadjá Erke, ja joatká: ¶
– Ja mus lea gal ain dat ballu go sámegillii hálan politihka – ahte mun dajan maid nu boastut, mii de maŋŋá geavahuvvo mu vuostá. ¶
– Muhto dakkár ballu ii leat gal mus go hálan iehčan bearašolbmuiguin, ovdamearkka dihtii iehčan siesáin ja muoŧáin, čilge várresátnejođiheaddji. ¶
– Don soaittát fargga válljejuvvot sámediggepresideantaevttohassan. Leago du mielas dehálaš ahte sámediggepresideanta máhttá sámegiela? ¶
– Munnje ii leat dehálaš, muhto ádden gal ahte lea dárbu identitehta dáfus. Mun balan ahte jos sámegielmáhttu galggašii leat gáibádussan, de eat gávnnašii dan buoremus presideantta, fástida Elisabeth Erke, ja lasiha loahpas: ¶
– Mun sávan ahte «gálán luotta» buohkaide geain lea passiiva sámegiella, dahje dovdet ahte máhttet dušše veahá. Lea dušše geahččalit hállagoahtit. Ii dárbbaš ballat. ¶
Sámediggi ferte válljet ođđa dievasčoahkkin jođiheaddji, dan lea čoahkkinjođihanlávdegoddi eanetlohku mearridan. Dat mearkkaša ahte dálá jođiheaddji Jørn Gaski ferte guođđit sámedikki alimus politihkalaš doaimma. Gaski gal ieš jietnastii vuostá ođđa válggaid. Lávdegotti miellahttu Marie Therese Nordsletta Aslaksen háliida ođđa válggaid, muhto ii loga dan mearkkašit eahpeluohttámuša gaskii. ¶
Eret biddjon báhpa searvigoddi hukse sierra girkovistti Guovdageidnui. ¶
Suohkanbáhppa gii biddjui eret barggus, Olav Berg Lyngmo, lea searvegottiinis dál huksemin ođđa girku Guovdageidnui. ¶
- Buohkat barget nuvttá, lohká čoakkalmasvistti jođiheaddji Mathis M. Sara. ¶
GULDAL: Ođđa girku ¶
1997 biddjui báhppa Olav Berg Lyngmo eret barggus maŋŋá go riidališgođii homofiliija áššis bismmainis gii dalle lei Ola Steinholt. ¶
Guovdageainnus dorjo máŋggas Berg Lyngmo, gii dál ain muhtumin orostallá Guovdageainnus. ¶
Čoakkalmasvisti mii sis lei unnui ja danne leat dál huksemin ođđa visti duoma duoma. ¶
Guovdageainnu girkostallit leat guhká riidalan, ja dal lea searvegoddi juohkásan njeallji sadjái. ¶
- Min searvigoddi gal doalaha ipmilsánis, ja dan lutheránalaš oskus go Norgga stáhtagirkus leat mannan eret, čilge Mathis M. Sara. ¶
- Ođđa girkui galget čáhkat moadde coađis. Báikkálaš huksejeaddji oažžu mávssu huksema ovddas, muđui gal veahkehit earát nuvttá. ¶
- Girku gárvana ge farga, go mii leat rehkenastán ahte visti galgá leat gárvvis dán jagi sisa. Báhppan dan ođđa girkus galgá leat Berg Lyngmo, lohká Sara. ¶
Ođđa láhkaevttohus attášii fylkkamánnii stuorát válddi skuvllain eastadit givssideami geavvamis. Odne loktiiga stáhtaministtar Erna Solberg ja oahppoministtar Torbjørn Røe Isaksen ovdan láhkanuppástuhttinevttohusa, ja láhkavehkiin de galget givssidanlogut unnut. Fylkkamánni oahppadirektevra Katharine Jakola jáhkká ahte ođđa láhkarievdadus buorida givssiduvvon ohppiid dili, go lága vehkiin bastet buorebut njulget dili jođánit. ¶
Ikte lávvardaga juovlaruohta faskkii Guovdageaidnulaš badjel 1,3 miljovnna lotto-spealus. ¶
SuperLotto-oppalaš vuoitu lei dán háve oktiibuot sullii 40 miljovnna, mii mearkkaša 1.333.330 miljovnna ruvdno juohke vuoitái. Speallofitnodat, Norsk Tipping dat čađahii dán vuorbádeami mas boađus lei 30 ođđa SuperLotto-millionearat. ¶
– Dát gal duođaid lei hui hávsi, ja áibbas vuordetmeahttun, lei vástádus maid Guovdageaidnulaš dadjái go Norsk Tipping válddii oktavuođa. ¶
Guovdageainnu suohkana sátnejođiheaddji, Johan Vasara, lohka soma gullat ahte Guovdgeidnui fas lea boahtan ođđa millioneara Norgga speallofitnodaga vuorbádeami bakte. ¶
– Dát dieđusge mearkkaša ollu dan olbmui gii lea vuoitán, ja mun sávvan ollu lihku vuoitái. Lea maiddái earenoamaš illudahti go sihke diibma ja dán jagi leat ollugat Guovdageainnus vuoitán, dadja Johan Vasara. ¶
Son ii loga diehtit iige gullan gii vuoti lea, ja lohka soma go Guovdageainnus dál orrot eanet vuoitit go mat dán radjai leat leamašan Verdal gávpogis Davvi-Trøndelágas. ¶
Nordlánddas ledje guokte dievddu ja okta nissonolmmoš geat guhtiige juhkkojuvvui badjelaš 1,3 miljovnna ruvnno. Nubbe dievdu guhte lei okta vuitiin, illá gávnnai sániid go speallofitnodat válddii oktavuođa ¶
– Vuoi gáfat, dál gal orruleaman juovlaruohtta! Vuoi, vuoi… maid galggan dadjat? Giitu skeaŋkkas! Na dál gal… ¶
–​ Dát ii leat duohta! Dát ii leat duohta! leago jur duohta? Nu vástidii Bådåddjo nissonolmmoš go oaččui dieđu vuoittu birra. 1,3 miljovnna ruvdno, orruleamen hui buorre. ¶
Mii leat dása čoahkkanan olles bearaš ja leat dál juovlaskeaŋkkaid rahpamin, muhto gal dát lei hávskes muosehuhttin. ¶
– Mii leat ožžon ollu fiinna skeaŋkkaid, na ja sávan ain buriid juovllaid, dadjala movttegis Bådåddjo nissonolmmoš go oaččui dieđu ahte son lei vuoitán. ¶
Ovttasbargu Norgga ja Suoma riikkarájá rastá galgá áimmahuššat deanočázádaga árbevirolaš luossabivdovugiid. ¶
Deanoleahkái lea vuođđuduvvon ođđa ásahus, Deanu Instituhtta Org. Ulbmil lea earret eará áimmahuššat Deanočázádaga árbevirolaš luossabivdovugiid, čilge ođđa ásahusa stivrrajođiheaddji Aage Solbakk. ¶
– Mii fertet organiseret dakkár instituhta mii fátmmasta guktui beale Deanu. Dehálaš lea dál čohkkegoahtit buot dieđuid mat gávdnojit luossabivddu árbevieruid birra, lohká Solbakk. ¶
Instituhta stivrras leatge lahtut sihke Suomas ja Norggas. – Dieđuid áigu vuosttažettiin almmuhit álbmogii ja guovllu olbmuide ávkin. Mo lea dáhpáhuvvan ja dáhpáhuvvá ain otne árbevirolaš luossabivdu dáppe. Nu lohká Solbakk, gii čilge ahte earret eará diehtojuohkkin girjjiid ja kárttaid galget addit de maiddái eiseválddiide, geat rahkadit bivdonjuolggadusaid. ¶
Vaikko vel sápmelaččat, geat orrot gávpogiin, leat vásihan unohisvuođaid, de eai heahpanatta sámevuođaset dihte, čájeha Siv Eli Vuolaba váldofágačálus. ¶
– Sii, geaid mun lean jearahallan, muitalit ahte sis lea hui nana ja čielga identitehta ja sámi iešdovdu, muitala Siv Eli Vuolab. ¶
Son lea váldán váldofágačállosa filosofiijas, ja lea čállán gávpotsámiid identitehta birra. Vuolab lea erenoamážit geahčadan makkár gáibádusat ja vuordámušat leat čadnon dán identitehtii. ¶
Gávpotsápmelaččain lea maiddái hui nana dáhttu deattuhit ja seailluhit sámevuođaset. Go orrot gávpogiin, gos sámevuohta lea nu unnán oidnosis, de ferte juohkehaš ieš ohcalit ja áimmahuššat sámevuođas. ¶
Dat mearkkaša ahte gávpotsápmelaččain lea hui stuorra dáhttu ja áigumuš dahkat sámevuođa áigeguovdilin iežaset árgabeaivvis, čállá Vuolab masterčállosis. ¶
Maiddái čájeha Vuolaba dutkan ahte gávpogis eai vikka čiegadit sámevuođa. ¶
– Dat ii leat oidnosis mu masterčállosis. Buohkat geaid mun jearahallen, eai vikka čiehkat sámevuođaset, lea baicce nuppe láhkai. Sii leat hui čeavlái dainna, dadjá Siv Eli Vuolab. ¶
Dá leat čállosa váldočuoggát: ¶
Vuolab oaččui buoremus árvosáni – A, su masterbargguin. ¶
Dan ođđa sámi beaiveáviisii leat máŋga čuođi nammaárvalusa boahtán. – Mii diđiimet ahte ruhtavuoitu lasiha beroštumi, lohká áviissa váldodoaimmaheaddji, Ante Bals. ¶
Muhto mii eat lean gal vuordán ahte ná ollugat servet dán givlui, lohká Bals. ¶
Beaiveáviisa galggašii ilbmagoahtit sámi álbmotbeaivvi, ja juris ii šatta álkkes bargu dáid ollu árvalusaid gaskkas válljegoahtit. ¶
GULDAL: Sámi beaiveáviisa ¶
Nammagilvi dan ođđa sámi beaiveavisii álmmuhuvvui vuosttaš gearddi čakčat. Maŋimuš beaivi sáddet evttohusa lei gaskkamutto skábmamánu. ¶
– Olu badjel čuođi evttoheaddji leat sádden máŋga čuođi buori nammaevttohusa, lohká Bals. Son lea beassan oaidnit oasi evttohusain. ¶
Otne de čoahkkana nammajuri válljet daid buoremus namaid. Juris čohkkájit guovttis Min Áiggis ja guovttis Ášus. Juri de geige iežas árvalusa stivrii mii loahpalaččat mearreda áviisa nama. ¶
Doaivaga mielde de almmuhuvvo dat ođđa namma juo dán mánus, jáhká váldodoaimmaheaddji Bals. ¶
Ii leat álki ráhkesvuođa gávdnat. Muhtimat geahččalit gávdnat guoimmi tv-prográmmaid oasálastimin. Lávvardaga deaivvat moaddása ođđa sámi talkshowas, Studio Sámis. ¶
Studio Sápmi čájehuvvo vuosttaš geardde lávvardaga golggotmánu 22. beaivve. Prográmmajođiheaddji lea Ronald Pulk. ¶
Áigeguovdilis ja miellegiddevaš guossit fitnet dán skápma NRK Sámi ođđa studios. Prográmmas beasat sámi musihka ge vásihit. Juohke oasis lea sámi artistta gii čuojaha. ¶
Ovcci prográmma álmmuhuvvojit ovdal juovllaid. Juohke prográmma álmmuhuvvo ovddemus neahtta-tv:ii, muhto oidno maid tvas mannodat eahkediid NRK2 kanalas diibmu 19.40. ¶
Váhnemat ballet máhttoloktema dagahit ođđa buolvva oahppováillagiid, ja gáibidit skuvlla háhkat girjjiid juobe dárogielat mánáidege. ¶
Kárášjoga váhnemat balle ahte Máhttolokten dagaha ođđa buolvva oahppováillagiid. Beannot jagi maŋŋel go skuvla-reforbma álggahuvvui, ii gávdno vel oktage oahppogirji sámi fágáplána eavttuid mielde. Dál gáibida Kárášjoga váhnenráđi bargolávdegoddi ahte skuvla oastá dohkalaš girjjiid, ain juo dárogielat mánáidege. - Sii eai hálit ahte mánát gealget šaddat táhpariin, lohká jođiheaddji Karin Johnsen. ¶
Mánát sáhttet oahppaváillagin šaddat ¶
Karin Johnsen jođiha Kárášjoga váhnenráđi bargolávdegotti. Son ipmirda ahte váilevaš sámi oahpponeavvut lea vahágiin oahpahussii, muhto sávvá ahte skuvla dál vuoruhiivččii ruđa girjjiide mat leat dan našunála máhttolokteme hárrái - girjjiid mat leat heivehuvvon dárogielat mánáide. ¶
Obbalohkkái leat Finmmárkku skuvllain heajos bohtosat našunála geahččalemiin ja Johnsen lohká váhnemiid vuohttit heajos dási Kárášjoga skuvllas. Son ballá ahte su mánnái ii šatta seammá čeahppi go eará skuvlamánát Norggas. ¶
Kárášjoga vuođđoskuvlla rektor Arnulf Soleng ii loga ráđi oastit girjjiid buot luohkáide, vaikko dárogielat mánát leat unnitlogus go sámegielmánát. ¶
Raymond Robertsen lea válljejuvvon Finnmárkkuopmodahkii FeFo:i ođđa stivrrajođiheaddjin. Stivra lea válljen Bente Haug nubbin jođiheaddjin. Nu čállá FeFo preassadieđáhusas. Soai boahtiba Marit Kirsten Anti Gaup ja Mathis Nilsen Eira sadjái. ¶
Ođđabeairuohtta sáhttá šaddat veahá erenomaš soapmásiidda. Dál oainnat sáhttá leat máŋemus geardde go lea lohpi báhčit bávkkanasaid. ¶
Moatti beaivvi geažes lea ođđabeairuohtta. Dat sáhttá šaddat oalle erenomaš norgga beal, go boahtte jagi rájes ii soaitte šat lohpi bávkalit áibmui ođđabeai-bávkkanasaid. Ulbmilin lea easttadit roasmmahuvvamiid maid bávkkanasaid báhčin dagáha. ¶
GULDAL: Eai rahkeahtat boahtte jagi ¶
Go ođđabeaieahket dahje ođđajageruohttaeahkeda leat ollu násttit, de šaddet ollu luopmánat. ¶
Omasvuotnalaš gis diđii muitalit ahte jos ođđabeairuohta muohttá ja vuosttaš ođđabeaivve, de šaddá harmat muohtadálvi. Jos lea jealahas ja mahkas, de šaddá buorre dálkedálvi. ¶
Gáldu: J. Qvigstad ¶
Sátnečilgehus: harmat = hirbmat; mahkas = goalki ¶
Guovdageainnu ovdagoddi ii nágodan soabadit Náranaš geaidnohuksen-áššis. ¶
Guovdageainnu ovdagoddi ii dahkan ikte loahpalaš mearrádusa ahte makkár eavttuin suohkan galgá váldit 9,4 milliun kruvdnosaš loana hukset geainnu Náranaš geađgebuvttadanbáikái. Ovdagoddi mearridii manjidit ášši go ii lean duhtavaš geaidnohuksema šiehtadusan. ¶
Mineralutvikling AS ja Fuxite AS leat fitnodagat mat barget Naranaččas, badjelaš guokte miilla davábeale Guovdageainnu čoahkkebáikki. ¶
– Fertet maŋidit ášši dassáigo fitnet šiehtadusa man buohkat sáhttet dohkehit, lohká sátnejođiheaddji Klemet Erland Hætta. ¶
Lea gažaldat mo bargosajiid dáhkidit, mii dagai ahte ovdagoddi ii váldán makkárge mearrádusaid ikte. 9.4 milliun kruvdnosaš loatna maid Guovdageainnu suohkan áigu váldit, dan galget fitnodagat mat jođihit Náranaš geađgebuvttadeami máksit ruovttoluotta, láigušiehtadusa bokte. ¶
Oktibuot máksá prošeakta meastta 20 milliun kruvnna, masa stáhta ruđa maid leat fitnen. ¶
Fuxite fitnodaga Håkon Soleng ii lean šlundi váikko vel ii leat vel ii boahtan mearrádus mii livčče dáhkidit šaldi ja geainnu. ¶
– Mon dohkehan dan go sátnejođiheaddji lohká dárbu maŋidit ášši go fertejit muhtin beliid šiehtadusas ođđasit iskkat, lohká Håkon Soleng. ¶
Guovdageainnu suohkanstivra lea ovdal mearridan ahte lea ovttajienalaš ovdagoddi galgá dohkkehit geaidnohuksema šiehtadusa, ovdalgo dan sáhttet dohkkehit. Johttisámelistta ovdagotteáirras Anders S. Buljo maid váldii vuhtii go eai nágodan soabadit. ¶
– In leat vuosttá luotta, muhto ahte suohkan galgá priváhta fitnodagaide dan hukset, deattuha Buljo. ¶
Helgelándda birrasiin lea otne iđđes dieđihuvvon čođđolat. Politiijat ávžžuhit olbmuid vuodjit fiidnát ja siivu mielde. ¶
Unjárgga gilisearvi oažžu earenoamáš geavahanvuoigatvuođaid stuorra guvlui Unjárgga gili lahkosiin. Dan lea meahcceduopmostuollu mearridan, vaikko Finnmárkokommišuvdna ii leat miehtan gilisearvvi gáibádussii beassat hálddašit luonddu guovllus ja oažžut maiddái sisaboađu das. ¶
Sámenisu illuda go sutnje viimmat mákso dulka-bálká. Anne Marie Utsi Tornensis lea ilus go Glittre-klinikken nammasaš dikšobáiki lea mieđihan sutnje máksit bálkká. ¶
Bálkká oažžu dulkomiid ovddas mannan gease go su áhčči lei divššus dárogielhálliid luhtte. Tornensis lohká garra rahčamušaid dál buktán bohtosiid. ¶
GULDAL: Fidne dulkabálkká ¶
Ole Henrik Maggai, gielladutki ja politihkkár, geigejuvvui Sámiráđi gudnebálkkašupmi, mii dušše geigejuvvo juohke njealját jagi. ¶
Son gean mii odne gudnejahttit lea dákkár geainna mii buohkat čevllohallat. Ii son leat dušše midjiide sámiide leamaš njunuš ja pioneara, muhto sus lea alla násti maid eamiálbmogiin miehtá máilmmi su riikagaskasaš doaimmaid dihte. ¶
Nie dadjá Sámiráđi presideanta Áile Javo, ovdalgo bovdii Ole Henrik Magga lávdái. Juohke njealját jagi juohká Sámiráđđi gudnebálkkašumi olbmui gean áŋgiruššan leamaš erenoamáš mearkkašahti sáme oktavuhtii ja kultuvrii. ¶
– Munnje mearkkaša dát erenoamážit. Mun gal lean ožžon eará bálkkašumiid maid, muhto dat ahte oažžut bálkkašumi Sámiráđis, min iežamet álbmoga oktasaš orgánas, dat lea stuorimus maid sápmelaš sáhttá oažžut, dadjá ilolaš Magga NRK:i. ¶
Gielladutki, ovddeš politihkkár ja vuosttaš sámediggepresideanta, Ole Henrik Magga, lea fargga 50 jagi áŋgiruššan sámi servvodaga ovddas, sihke politihkas, riika servviin, sámi servviid ásaheamis, ja lea ain aktiivvalaš doaimmain masa sámi servvodat lea čájehan sutnje luohttámuša. ¶
Sámedikki politihkkálaš drama ¶
Tråante 2017 ¶
Ikte almmuhii Sámedikki presideanta Vibeke Larsen ahte son lea čoaggime namaid ásahit ođđa bellodaga. Dan son dahká Troandimis gos dán vahku leat sámi álbmotbeaivvi 100 jagi ávvudoalut Tråante 2017. Larsen dieđihii iežas eret Bargiid bellodagas maŋŋel go vuoittahalai bellodaga presideantaevttohassan Ronny Wilhelmsenii. Dál áigu son ásahit ođđa sámi sosiála demokráhtalaš bellodaga, ja lohká earret eará Sámedikki ovddeš várrepresideantta Marianne Balto leat dás fárus. ¶
Go Sámediggi ii leat dohkkehan ođđa minerála láhkaevttohusa, de bovde Ealáhus- ja gávpeministtar ođđa ságastállamiidda. ¶
Ealáhus- ja gávpeministtar Dag Terje Andersen bivdá čálalaččat joaŧkit ságastallamiid Sámedikkin. ¶
Sámediggepresideantta Egil Olli lea movtta go ráđđehusas váldet Sámedikki duođas, muhto ii loga vuortnuhan ministtara dán áššis. ¶
Cuoŋománu álggus deaivvadeigga Sámediggepresideantta Egil Olli ja NSRa parlamentarálašjođiheaddji Aili Keskitalo ealáhus- ja gávpeministtarin Oslos, muhto dalle eai soahpan áššis. ¶
Sampmi ¶
Skuvlaoappáin ii dušše čuojahan musihka, sus oaččui oahpu maid ii livčče oahppan eará sajis. ¶
Báhcavuonalaš Viktor Bomstad čuojahišgođii musihka go lei 12 jagi ja lei oahppin kulturskuvllas Omasvuonas. Go joatkkaskuvlii álggii de válljii son musihkarsuorggi. ¶
Viktor fárrii Tromsii oahpu gázzát Kongsbakken joatkkaskuvllas, muhto ii lean dušše skuvllas gos oahpu oaččui. ¶
Romssas oahpásnuvai son Elle Máija Bæhrain, guhte šattai su skuvlaoabbán. ¶
Skuvlaoappáin ii dušše čuojahan musihka, Viktor oaččui oahppu maid ii livčče oahppan eará sájis – son oahpai sámegiela. ¶
– Elle šattai sihke mu oahpaheaddji ja olmmái. ¶
Viktoris lea buorre giella, váikko ii leat nu áigá oahppán sámástit. ¶
– Mun álgen mannan jagi lohkkat sámegiela. Elle lei hui čeahppi veahkit mu ja sámástit muinna. ¶
Jus Elle ii livčče veahkit du, livččet go dalle oahppan sámegiela? ¶
– Ii heađisge. Lei hui dehálaš ahte bessen Elliin sámástit, dat lei hui álki. Go amasolbmuiguin lea hui issoras hupmat sámegiela. ¶
Dál gazzá Viktor oahpu Norgga musihkkaallaskuvllas Oslos. Go lea giela birra sáhka de ii dieđe son áibbas sihkkarit makkár mihtut sus leat boahtteáigái. ¶
– Mun in dieđe háliidan go seaguhit sámegiela iežan musihkkii. Muhto áiggun goit joatkit sámásteames. ¶
Dán rádjái lea Viktor ovttain sámi neavttáriin guoimmuhan. Sarakka Gaupain. Ja sus lea niehku ain eanet sámi artisttaiguin ovttasbargat. ¶
– Sara Marielle Gaup Beaskain! Son lea nu čeahppi. Háliidivččen gal maid ovttas čuojahit Torgeir Vassvikain. ¶
– Kárásjoga nuoraidskuvlla ii sáhte gohčodit sámiskuvlan. Nu lohká 15 jahkásaš oahppi gii dál bivdá veahki sámi ja dáčča eiseválddiin. ¶
Son ii leat eambbo 15 jagi muhto gáibida dál vástádusa ja veahki sámi ja dáčča skuvlaeiseválddiin. ¶
Saia Marilena Stueng ii dohkket šat ahte sin skuvla dávjá vállje dárogiela sámegiela sadjái. Son lea dolkan dán dilis, ja lohká Kárášjoga skuvlla dahkat sin oahppováillagin. ¶
GULDAL: Kárášjoga skuvla ii sámeskuvla ¶
Go Finnmárku oažžu sierra mánáidviesu daid mánáid várás, geat leat gillán veahkaválddálašvuođa, sávvá politiijameašttir jođihan fálaldaga, mas leat máŋga gažadan lánja birra Finnmárkku. Dát galgá oanidit mátkkoštan áiggi mánáide. Muhto jođiheaddji mánáidviesus Romssas, Ståle Luther, oaivvilda ahte mánáidviessu ferte lokaliserejuvvot ovtta saddjái. ¶
Olgešbellodaga stuorradiggeáirras Laila Davidsen oaivvilda ahte Davvi-Norgii leat guokte guovllu buoret go dálá golbma fylkka. Son muittuha ahte Nordlánda, Tromsa ja Finnmárku eai lihkostuvvan beassat ovttaoaivilii ásahit oktasaš guovllu. Danne jáhkká son ahte rahpasit máŋga ođđa vejolašvuođa guovtti guovllu dihte. ¶
Sámedikki jienastuslohkui dieđihedje 7 geardde eanet olbmot ođđajagimánus, go buohtastahttá diimmá jineastuslogu sisadieđiheami seamma áiggis. Dan čájehit Sámedikki logut. Bargiidbellodaga sámepolitihkalaš ráđi jođiheaddji Inga-Lill Sundset oaivvilda ahte Sámedikki presideantta ođđajagisártni, mii lei dárogillii, sáhttá movttiidahttán sápmelaččaid geat eai huma sámegiela, dieđihit iežaset jienastuslohkui. ¶
Goappašat sánit "čoaskkedit" ja "čoskkiidit" muitaleaba galbmasa, muhto nubbi gullá dálkái ja nubbi gis heakkalažžii. ¶
Čoaskkedit lea dálkesátni. Dakkaviđe go áibmu galbmogoahtá, de lea čoaskkis. Dovddát alddát goas čoaskkeda. Sátni ii leat áigái čadnojuvvon. ¶
Olmmoš čoskkiida , go ovdamearkka dihtii juhká galbmasa dahje lea galbma áimmu ovddas. ¶
Gáldu: NRK SR dálketearbmajoavku. ¶
Njuovahat lea dovdan ahte bohccobiergu lea vánis, nu ahte čávčča rájes oastigoahta njuovahat Aage Pedersen AS ealggabierggu. ¶
Guldal: Oastigoahta ealgabierggu ¶
- Dat lea buorre johttu ealggabierggus, lohká beaivválaš jođiheaddji Thor Aage Pedersen. ¶
Aage Pedersen njuovahat lea ovdal ge vuovdán ealggabierggu maid lea oastán máddin. Pedersen muitala ahte báikkálaš ealgabivdit leat váldán sutnje oktavuođa go ieža eai jođit ealggabierggu priváhta. ¶
Okta sivva manne njuovahat oastigoahta ealggabierggu, lea ahte sii leat ovdál vásihan ahte ožžot menddo unnán bohccobierggu njuovahahkii. ¶
- Mii fidnet unnán bohccobierggu, ja go oastit ealggabierggu de bistá mis bargu guhkkit. Dál eat dieđe man ollu ealggabierggu mii fidnet, nu ahte dán jagi mii vuos geahččalat ja jus ealgabivdit eai vuovdde bierggu de eat joatke dainna boahtteáiggis, lohká Pedersen. ¶
Ealga galgá buktot oktan dulljiin, ja danin ferte ealga jođáneamos lági mielde njuovahahkii. ¶
- Danin sáhttet dušše ealgabivdit Deanus, Kárášjogas ja Unjárggas vuovdit midjiide bierggu, lohká Thor Aage Pedersen. ¶
Guldal: Ealgabivdit positiiva ¶
Leiboš ealgabivdinjoavkku jođiheaddji Per Erik Mudeina mielas lea buorre go njuovahat aigu oastigoahtet ealggabierggu. Su bivdinjoavku lea ovdal ferten loahpahit bivddu árabut dan sivas go eai nágot jođihit bierggu priváhta. ¶
Njuovahat máksá baddjelaš 70 kruvnnu kilos ealggabierggu ovddas, ja dat orro Mudeina mielas dohkálaš haddi. ¶
- Go beassá olles gorudii vuovdit ja sii njuvvet dan, de ii oro diet haddi gal nu vearrái, lohká Mudeina. ¶
Vuohpošnjárgga dahje Bringneshálvøya guohtonriidui sáhttá dál leat čoavddus. Nu doaivu doaibmi filkkamánne Tor Stafsnes. ¶
Nu lohká son maŋŋá ievttá soabadallan čoahkkima mas ledje áirasat boazodoalus, eanadoalus ja Poršáŋggu gielddas. ¶
Stafsnes lea jođihan dáid soabadallamiid 2005 rájes. ¶
– Lága bealis leat buot eatnamat Finnmárkkus boazoguohtun eatnamat, muhto de gávdnojit ain guovllut mat leat ráfáidahtton boazodoalu vuostá, lohká Stafsnes. ¶
GULDAL: Vuohpošnjárgga guohtonriidu ¶
Stafsnes muitala ahte go ráfáidahttimat galge eret váldot, de čužžehii dát garra vuostehagu Álttás ja Poršáŋggus, ja daidda šadde sii geahčadišgoahtit báikkálaš čovdosiid, nu go Poršáŋggu Vuohpošnjárgii ja Njárggahuožžii. ¶
– Vuohpošnjárga galgá ain leat ráfáidahtton boazodoalu vuostá ja dál leat soahpan álggahit máŋggadoaimmat plána maid ovddasteaddjit boazodoalus, eanadoalus ja gielddas galggašedje hábmet nu ahte sihke eanadoallu ja boazodoallu sáhttet ovttas birget guovllus. ¶
Dasa lassin lea maid daddjon ahte dás duohko galggašii guorahallat olles Vuohpošnjárgga guohtunárvvu, vai buorebut dieđášedje maid guovlu gierdá. Dalle easkka livčče vejolaš mearridit modealla guvlui mii luoittášii maiddái boazodoalu viissis logu bohccuiguin beassat dohko, ja dušše viissis áiggi, lohká Stafsnes. ¶
– Dat nubbi riiddugaskaoapmi Poršánggus, namalassii Njárggahuoš dahje Oldereidneset, dasa gal ii oro vuos mihkkege čovdosii gávdnomis, go dohko eai hálit oppanassii ge luoitit boazodoalu ja dalle bisuhuvvo ráfáidahttin boazdoalu vuostá, lohká Stafsnes. ¶
Doaibmi boazodoallohoavda Stig Gøran Hagen ii hálit vuos maidege dadjat dieid soabadallamiidda mat leamaš, ja iige dasa ge maid filkkamánne oaivvildeaš áššis. ¶
Sampmi ¶
Vuosttáš beatnatbeaivi muitala makkár dálki lea vuordimis ovddasguvlui. Jus fal lea čáppa dálki vuosttáš beatnatbeaivvi, de bissu nu mánu ovddasguvlui. ¶
Suoidnemánu 23. beaivi lea vuosttaš beatnatbeaivi. Beatnatbeaivvit bistet mánu, gitta borgemánu 23. beaivvi rádjái. ¶
Lávejit lohkat beatnagiid buohcagoahtit ja snuđđugoahtit hirbmadit. Beatnagat borret suinniid ja rihča rásiid vai vuovssadivčče ja dearvvašmuvašedje. ¶
Vuosttáš beatnatbeaivi muitala makkár dálki lea vuordimis ovddasguvlui. Jus fal lea bivvalis dálki vuosttáš beatnatbeaivvi, de bissu nu mánu ovddasguvlui. ¶
Muhto suoidnemánu 27. beaivi lea maid dálkemearkabeaivi. Jus dalle lea arvi, de arva 7 vahkku ovddasguvlui. ¶
Dološáigge rájes leat dadjan ahte dán áigodagas guhppo biebmu jođáneappo. ¶
Ja jus dál nájat hávi, de savvu njozet ja lea hui bahá siedjut. Dolin, go jagis ledje golbmanuppelohkái mánu, de dát beatnatbeaivvit ledje sierra mánnun, man gohčodedje maiddái mieskamánnun, go dalle lei hui bivval ja liehmu. ¶
Dadjo maid ahte buot mii mearrabotnis lea, mii ii gula dohko, govddida. Earret eará lihkát. Dasa lassin čoahkkanit magnehtat čáhcegierragii. ¶
Statoil ohcá davvinorgalaš industriijafitnodagaid dál go leat huksegoahtimin oljo- ja gássa buvttadanfatnasa, ja dat šaddá okta dain stuorámusain máilmmis. Dán fatnasa huksegohtet go leat áigumin stuoridit Johan Castberg-oljoguovllu, mii lea Hámmárfeastta oarjedavábeale. Huksenbargu lea meroštallon máksit 50-60 miljárdda kruvnnu. Petro-arctic -fitnodat dat lea ožžon bargun kártet. ¶
– NRK Sápmi lea mielde njeaidime sámegiela árvvu go ii vuorut eambbo čállit sámegillii neahtas, oaivvilda nuorra giellaberošteaddji Mikkel Rasmus Logje. ¶
Maiddái sámi prográmmaráđi jođiheaddji Katri Somby moaitá NRK Sámi go sámegiella ii vuoruhuvvo NRK Sámi neahttasiiddus. ¶
Dán birra lei sáhka ivttá veaigesáddagis. Dás gulat maiddái maid NRK Sámi hoavda Mona Solbakk vástida moaitámušaide: NRK Radio - Veaigesátta - 15.12.2016 ¶
Sampmi ¶
– Lea hui dehálaš leat oidnosis. ¶
Sámi studeanttaid searvi Davvi-Norggas lea finadan universitehtas Romssas rekrutteremin ođđa miellahttuid. ¶
Anne Hedvig Salmi Nordsletta (24) ja Hannah Sire Kristoffersen Noste (21) geat leaba searvvi stivrras, muitaleaba maid searvi bargá ja mo sáhttá šaddat miellahtun. ¶
– Moai vigge olbmuid oččodit šaddat miellahtun Sámi Studeanttaid Searvái Davvi-Norggas, ja oahpásnuvvat minguin ja oahpásnuhttit veahá dáppe campusas. ¶
Ovdamunit leat miellahttun SSDNas leat vuosttažettiin ahte beasat oahpásmuvvat eará sámi studeanttaiguin ja ovttastallat singuin earret eará feastain maid searvi lágida, ja eara čoagganemin. ¶
– Mii lágidit diekkár sosiála eahkediid gos beassá oahpásmuvvat eará sámi studeanttaiguin ja maiddái beassá oaidnalit eará sápmelaččaiguin geat orrot dáppe. ¶
Studeantta guovtto mielas lea dehálaš searvat universitehta DebutUkas dahje rahpanvahkus, mii lea juohke čavčča ođđa skuvlajagi álggus. ¶
Álggus jagis leat ollu ođđa studeanttat geat soitet dárbbašit dorvvu. ¶
– Lea hui dehálaš leat oidnosis go dál han álget ollu ođđa sámi studeanttat, ja jus sii leat aitto fárren eret ruovttus, ja buot lea veahá ođas ja issoras, de lea hui buorre gávdnat eará sápmelaččaid. ¶
– Beassat sámástit ja oahpásmuvvat eará sápmelaččaiguin. ¶
Boahtte mánu searvi lea lágideamen semesterálgofeastta gos olbmot sáhttet oahpásmuvvat. Sáhtát maiddái illudit vel juovllaide, soai muitaleaba. ¶
– Dán jagi mii áigut fas doallat juovlabeavddi, dat lea leamašan hui bivnnut ovdal. Dohko lávejedje hui ollusat boahtit. ¶
Searvvis lea jo oalle ođđa stivra, muhto boahtte mánu go leat ođđa miellahtut boahtán galget fas ođasmahttit stivrra. ¶
– Dat mii lea dehálaš dál go bohtet ođđa miellahttut, lea ahte mii válljet ođđa stivvra fas. ¶
Soai ávžžuheaba olbmuid áinnas váldit oktavuođa servviin jus leat makkárge gažaldagat. ¶
Jus leat makkárge gažaldagat de lea beare daid sáddestit midjiide facebook-siidui, ja mii geahččalit vástidit nu jođánit go vejolaš. ¶
– Leat ollu dehálaš doaimmat maid dát searvi ovddida, nugo buoridit sámi studeanttaid fágalaš, sosiálalaš ja ekonomalaš dili. Mis lea maid ovttasbargu eará sámi organisašuvnnaiguin. ¶
Nordsletta ja Noste muitaleaba ahte sii leat bargan ollu maŋŋemus jagi oažžut sámi ovddasteaddji Studentparlamentii. ¶
– Dat lea hui dehálaš ahte sápmelaččain lea representántta, ja ahte SSDNas lea representántta Studentparlamentas. ¶
Soai muitaleaba loahpas searvvi atnit dehálažžan ahte sámegiella gullo universitehta birrasis, ja ahte sii ieža fertejit bargat ollu dáinna áššiin. ¶
Unjárgga girjerájus ohcala dološ beavdegirjjiid háldosis. Sámiid Searvi attášii iežas girjjiid, muhto girjjit leat jávkan ¶
Beavdegirjjiin leat histrorjjálaš dieđut maid galggašii maŋit áigái rádjat. – Jus beavdegirjjit jávket, de láhppojit historjjálaš dieđut maid, dadjá girjerájushoavda Frøydis Betten. ¶
Unjárgga girjerájus sádde lagamus áiggi ávžžuhusa servviide ahte eai go buvttašii girjerádjosa háldui beavdegirjjiid mat eai leat šat anus. Ovddit heave go ohcaledje beavdegirjjiid nuppelohk jagi, de fidnejedje guovtti searvvis. – Eai leat makkárge mearit dasa ahte man boarrás beavdegirjjit sáhttet leat, ovdal go dohkkehit, čilgesta Frøydis Betten. ¶
Go vuos bohtet beavdegirjjit girjerádjosa seinniid siskkabeallái, de bissot dat doppe. Dat eai luikojuvvo ruoktot gal. Dat guhte hálidivččii daid lohkat, ferte dan dahkat girjerádjosis. – Beavdegirjjit galget várjaluvvot dego básmánáža várjala, dadjá Betten. ¶
Unjárgga Sámiid Searvvi ovdaolmmoš Gunn-Britt Retter gal lea mielas addit sámesearvvi dološ beavdegirjjiid girjerádjosii - jus dieđášii gos daid vuos gávdná. ¶
Áhkánjárgga suohkan, Nordlánddas, áigu ohcat lágidit alpiidna-máilmmimeašttirgilvvuid jagi 2025 ovttas Norgga čuoiganlihtuin. Muhto našunálačierastanrusttegat Kvitfjell ja Hafjell lohket alddiineaset áidnavuoigatvuođa lágidit alpiidna-máilmmimeašttirgilvvuid jagis 2025, danne go jagis 2015 dahkkui našunálačierastanrusttetšiehtadus. ¶
Meteorologalaš Instituhtas atnet unohassan jos ii oktage joatkášii dieđihit dálkkis Kárášjogas, go doppe leat 140 jagi beaivválaččat dieđihan dálkkis golbmii beaivái. ¶
– Dál ii leat oktage dán doaimmas, danne ohcat Kárášjogas olbmo dán bargui, lohká Meteorologalaš Instituhta ráđđeaddi Ted Torfoss. ¶
Gieskat finai Meteorologalaš Instituhta dálkedieđiheaddji John Smith RiddoDuottar museas Kárášjogas muitaleamen Kárášjoga dálkedieđihan stášuvnnas mii lea doaibman 140 jagi. Seammás muitalii Meteorologalaš Instituhta doaibman 150 jagi. ¶
Ja buollašeamos beaivi mii goassige lea dieđihuvvon lei Kárášjogas, 130 jagi áigi. ¶
Dán oktavuođas lea dál RiddoDuottar museas Kárášjogas čájáhus mii muitala das. ¶
Meteorologalaš Instituhta ráđđeaddi Ted Torfoss ii loga doaimma Kárášjogas dál leat ollislaš danne go dál bohtet dušše dieđut dan automáhtalaš stašuvnnaš. ¶
Sii dárbbasivčče maid maid juohke beaivvi golbmii dieđuid das mo dálki lea, leago obbadálki, balvái, arvi, muohtti, beaivvadat dahje jalahas. ¶
Meteorologalaš Instituhtta ohcá bargi gii golbmii beaivái dieđihivččii sidjiide dálkkis Kárášjogas. Dieđuid galgá sáddet čieža áigge iđđedis, ovtta áigge beaivit ja čieža áigge fas eahkedis. Dalle galgá mannat olggos ja iskkat dálkki, geahččat mo balvvat leat, lea go biegga j.n.a. ¶
Olmmoš gii dán doaimma váldá badjelasas, son ferte leat Kárášjogas juohke beaivve ja dieđihit dálkki. ¶
Ii son dattetge dárbbas čohkkát ruovttus, muhto dálke-dieđiheaddji ii galggá leat guhkelis go golbma kilomehtera eret dan automáhtalaš dieđihanstašuvnnas. ¶
Dat mearkkaša ahte olmmoš ii darbbaš leat ruovttus go dieđiha, son sáhttá leat eará barggus, muhto finada olgun daid áiggiid go galgá dieđihit Meteorologalaš Instituhtti dálkkis. ¶
Sámi filbmagoahti OS Guovdageainnus ohcca 96 000 sturrosaš doarjaga Norgga filbmainsituhtas filbmakultuvrralaš doaimmaide. Prošeaktaohcamušas čállá prošeaktajođiheaddji, Nils Thomas Utsi ahte prošeavtta mihttomearri ja ulbmil lea iskat leago vuođu fas ealáskahttit ja ođđasit ásahit sámi filbmafestivála, mii reastaluvai moadde jagi áigi. Ovdal go sámi filbmafestivála reastaluvai, de ožžo sii bisteváš doarjaga Sámedikkis ja Kulturdepartemeantas. ¶
Stuorrajogas, Siellat suohkanis Tromssas ohcet dál beallešaddi gándda guhte mannan ija dieđihuvvui láhppon go ii máhccan ruoktot. Stuorra ohcanveahka lea dál ohcame gándda, ja earret eará kámeradrona vehkiin ohcet. Nu dieđihit Gaskka-Hålogalándda politiijaguovddážis. ¶
Čiežajahkásažžan lávllui son vuosttaš háve lávddis, ja dál lea sus guhkit áigge juo leamaš musihkkajoavku «Ánnámáret Ensemble» . Joavkku čohkkestii danne go navddii davvin ii lean beare gávdnat musihkkáriid, muitala Anna Näkkäläjärvi Länsman. ¶
Anna Näkkäläjärvi Länsman lea mánnán juo lávlugoahtán, čieža jagi lei boaris go vuosttaš háve lávllui lávddis. Ieš navdá leat Anára skuvlla oahpahus gos son movttiidii bargat viidáseappot musihkain. ¶
Doppe serve sii mánát Sámi nuoraid dáiddadáhpáhussii, ja dát lágiduvvui 1990-logu álggus, ja doppe ledje siige. ¶
Skuvlavázzin Anáris dáiddii lean dat mii bijai vuođu dasa ahte son beroštišgođii musihkas. Ja dás su musihkka oahppu álggii ja fáhkkestaga de lei son Sibelius akademiijas oahpus. ¶
Dat akademiija lea Helssegis, mii lea beakkán Jean Sibeliusa namas ásahuvvon. ¶
Sibelius akademiijas váldet olbmot oahpu opera- ja symfoniijačuojahanjoavkku jođiheamis. Gieskat ovttastahtte akademiija eará dáiddafágalaš ásahusaiguin. Dál lea das namma Kunstuniversitetet / University of Arts Helsinki. ¶
Dieppe Sibelius akademiijas lei klarineahtta Anna Näkkäläjärvi Länsman váldočuojanassan. ¶
Anna Näkkäläjärvi Länsman ahkidušai davás daid jagiid go ásai máddin Suomas. Danne dáin teavsttain vuhtto ahkitvuohta, muhto maiddái nuorra olbmo ráhkesvuođajurdagat. ¶
Doppe son de hábmii ja lávllui vuosttaš lávlagiid CD:i, maid gohčodii «Beallječiŋat 2011» . ¶
Borgemánus 2016:s almmustuvai Ánnámáret Ensemblesis nubbi CD. Dás eai leat šat nu ahkidis lávlagat, ja eaige nu morašlaš ráhkesvuođalávlagat. ¶
Dál leat lávlagiin eanet politihkalaš fáddá, nugo eiseválddit leat váldán sin eatnamiid, sin giela ja gaikkodan sin gávttiid, muhto ahte sii dat gal ain leat das. ¶
Sii geat leat mielde «Ánnámáret Ensemble» joavkkus leat Johanna Jahola gii čuojaha geasána, Janne Lappalainen gii čuojaha gitára, Sami Gurppa čuojaha piano ja Ilkka Heinonen ges čuojaha bássa. Dieinna joavkkuin leat de dássážii almmustuvvan sus guokte CD, Beallječiŋat 2011 ja Gollehealmmut borgemánus 2016:s. ¶
Hámmárfeastta gielda vuordá ahte oljofitnodat Lundin maiddái ásaha rusttegiid Finnmárkku riddui dál go leat gávdnan oljogáldu norggaábis mas sáhttá leat olju ja gássa gitta 100 miljovnna fáhta rádjai. Hámmárfeastta bargiidbellodaga várresátnejođiheaddji Marianne Sivertsen Hámmárfeasttas lohká ahte oljofitnodaga doaibma gáttis livččii veahka mearkkašahtti guvlui. ¶
Son logai máŋga jagi šaddat oljoinšenevran, muhtto go oljohaddi njiejai de massii barggu. Dal orru Itálias, bargá girdieamidin ja mátkkošta viidát máilmmis! ¶
– Muhtin láhkai juo, mus lei miella šaddat girdieamidin. Lávejin stresslessaid bardit láhttái ja eatni ja áhči sihtat čohkkát dain dego livččiiga girdis, nie lávejin stoahkat ahte lean girdieamit. Nu dadjá Ellen Margrethe Salamonsen, go sus jerrojuvvo lea go dá su váimmoguovdobargu. ¶
Girdieamidin beassá johtit miehtá Norgga ja dávjá šaddá maid mátki Eurohpái. Dat geasuha dán bargui, lohká Ellen Margrethe. ¶
Ellen Margrethes lea váldobargosadji Oslos, muhto sus lea lihkká vejolašvuohta orrut measta juste gos háliida. Nu leage son aiddobáliid fárren Itáliai. ¶
Ellen Margrethe muitala ahte ferte álggos ohcat dan girdifitnodahkii gosa háliida, ja jus dohkkehit ohcamuša, de ferte čađahit máŋga kursa. Norggas sáhttá čađahit kurssaid 6. vahkus, muhto eará fitnodagain sáhttá bistit vihtta mánu. ¶
– Dalle go mun vázzen kurssa, de ledje guovttis geat biddjuiga eret. Lea dego mánnosaš bargojearahallan maid galggat čađahit, lohká Salamonsen. ¶
– Jus don it rievttes láhkai rasa dahje gárvot albma láhkai, de biddjot eret. It sáhte lášmmohallanbuvssaiguin dahje duolvavuovttaiguin boahtit kursii, de gal biddjot eret. Fertet vuoidan ámadaju ja leat «ođas» oaidnit. ¶
Ellen Margrethe lea veahá badjelaš 1,60 m guhku, ja dat leage maid gáibádus. ¶
– It sáhte leat vuollel 1,63 m dahje badjel 1,80 m, muitala Salamonsen. ¶
Ellen Margrethe lea bargan moadde mánu girdieamidin, muhto sus lea juo leamaš oalle garra vásáhus mii lea bisánan muitui. ¶
– Mus lei mátkkálaš, gii oaččui váibmodohppehallama! Leimmet juste seaivumin Bergenii go gahčai láhttái, ja mii šattaimet loktet su dohko maŋábeallai, bijaimet čohkkut, muhto son jámálgii, šattaimet de bidjat su veallut ja oksygena addit, ja buohccebiila bođii su viežžat go seaivvuimet. ¶
Eará vásáhus Ellen Margrethes lea go guokte mátkkálačča doarráiga girdis. ¶
– Mis leat rusttegat girdis maid sáhttit atnit jus boahtit dákkár dillái ahte šaddat várjalit iežamet ja earáid girdis, muhto mii sáhttit maid jearrat veahki mátkkálaččain jus eat ieža oro birgemin, muitala Salamonsen. ¶
Guokte maŋemuš jagi leat birrasiid 27 000 bargi massán bargguset oljoealáhussuorggis, okta dain lea Ellen Margrethe Salamonsen. ¶
– Mun massen barggu go oljohattit njidje, ja mii leat golmmas dán girdifitnodagas mas mun barggan, geat ovdal barggaimet oljoealáhussuorggis. ¶
– Girdieamidin de barggan olu eambbo olbmuiguin go oljobarggus, muhto girdis ja oljobogahagas de lea dearvvašvuohta, biras ja sihkkarvuohta buot deháleamos, nu ahte dat lea seamma dan guovtti barggus, lohká Ellen Margrethe Salamonsen. ¶
Sámi oahppogirjit measta gomihedje Norgga sámedikki ráđđehusa. ¶
Sámedikki dievasčoahkkin fertii duorastahkii maŋidit ášši sámi oahpponeavvobuvttadeami birra, danne go presideanta Egil Olli áiggui guođđit stivrejumi jus NSR lei jienastit ráđi árvalusaid vuostá. ¶
NSR ferte duorastaga dohkehit ráđi árvalusaid juohkit oahppogirjjiid nuvttá skuvllaide. ¶
– NSR ii leat vuosttildan dan ahte juohkit oahppogirjiid nuvttá skuvllaide, lohká joavkku jođiheadji Aili Keskitalo: ¶
GULDAL: Oahpponeavvoriidu ¶
Norgga Sámediggi beasada eambbo mielde Norgga eiseválddiid riikaidgaskasaš dálkkádatbargguide. ¶
Ihttin deaivvada Sámediggepresideantta Egil Olli Olgoriikadepartementta stáhtačállin Elisabeth Walaas;in Kárášjogas, ja Olli váldosávaldat lea Sámediggái addet saji Norgga dálkkádatbargguide. ¶
-Arktálaš guovlluin, álgoálbmotguovlluin, mearkkašit ovddemusat dálkkádatrievdadama, danin lea lunddolaš leat mielde diekkár bargguin, lohká Olli. Son áigu ihttin čilget ahte ii leat doarvái Sámediggái dušše Arktálaš ráđis čuovvut dálkkádatbargguid ja Olli hálidivčči maiddái čuovvugoahttit ON:a riikaidgaskasaš dálkkádatbargguid. -Dalle Ferte ráđđehus láhččit dasa saji, čilge Olli. ¶
(Sámediggi) ¶
Finnmárkku kárttas leat olu báikenamat čállon boastut. - Dát ii leat dohkálaš, lohká Kárášjoga gieldda giellabargi. ¶
Turistakárttas maid Sámi Radio lea geahčadan, gávndojedje moatti minuvttas máŋgalogi báikenama Finnmárkkus mat leat čállon boastut. ¶
Daid sámegiel báikenamain leat eanemus čállinmeattáhusat. ¶
- Dát ii leat dohkálaš, lohká Kárášjoga gieldda giellabargi, Ánne Máret Eira. ¶
KARTTAS BOASTTUVUODAT ¶
- Olbmot soitet jurddašit nie dat galgá go almmolaččat leat čállon boastut. Nu sáhttá dat billistit dan giela dakkáriin geat eai leat nu čeahpit vuos čállit. ¶
Sii dieđusge čuovvolit dan mii almmolaš báhpáriin čuožžu, ja nu sáhttá boasttuvuohta viidánit, lohká Eira. ¶
Kártta, man namma lea Opplev Finnmark, fidne nuvttá diehtojuohkinfitnodagain. ¶
Go Eira oaidná kartta, de árvvoštalla ahte ollu veadjá leat boares čállinvuogi mielde čállon, ee. danne go olu sajin gokko -t- livčče galgan loahpas, de lea -k- biddjon, nugo - gasadak- ja -javrek-. ¶
Jokka ges lea biddjon johka sadjái. Diftoŋŋaid sajis gis lea dávjá dárogiel bustavat nugo dárogiel -æ-. Omd. lea Leavdnjajohka čállon Lævnjasjokka. ¶
Eará namat maid leat aibbas boastut čállán lea nugo Vuolledállu Mázes, mii lea šaddan Vuolledalen. Náššajohka lea gis čallon Naaaajokka njeljjin a:in, ja Gievdneguoika gis Gjevdnejegoikka. ¶
Kárášjoga gieldda giellabargi Ánne Máret Eira lohká ahte dál livčče áigi sámegiela vuoruhišgoahtit. ¶
- Dat oidno ahte eai vuorut divvut ja eai ge vuorut sámegiela nu mo galggašedje ja nu mo leat geatnegahtton sámegiellalága mielde, cuiggoda Eira. ¶
Imap Norge AS dat lea deaddilan ja ráhkadan dán turistakártta daid dieđuid vuođul maid leat ožžon Cappelens kartverkas. ¶
Sámi Radio ii leat fidnen ovttage Cappelenas kommenteret dáid boasttuvuođaid. ¶
Eira mielas lea hui čielggas mii berre dahkkot. ¶
- Dál fertejit álgit divvut namaid ja ođđasit bidjat daid sisa, rivttes čállinvuogi mielde. Dán bargui gal sihkkarit ožžot veahki Sámedikki giellalávdegottis, loahpaha Eira. ¶
Eai beare galle luođi leat sáddejuvvon dán jagá Sámi Grand Prix gilvui, muhto erenomaš máŋggas hálidivčče lávlagiiguin searvat gilvui, muitala veahkke buvttádeaddji Brita Triumf. ¶
Dán jagi Sámi Grand Prix gilvui eai leat dán jagi badjelmeare ollu luođi sáddejuvvon ovdal áigemeari mii lei dán mánu njeallját beaivvi. ¶
Ovcci luođi leat Sámi Grand Prix lágideaddjit fitnen, gilvui masa váldet mielde 10 luođi, fináli Guovdageainnus beassašlávvardaga. Lihkká sáhttet gal poasttas vel leat luođit mat eai leat ollen lágideaddjiide, go dieđihanáigemearri lei dán mánu njealjját beaivve. ¶
- Vaikko eai leat go ovcci luođi, de galgá ain sierra luohtejury árvvoštallat ja dárkkistit buot daid, earret eará ahte eai leat plagiatat, deattuha Brita Triumf. ¶
Ovdal leat sihke Norgga beal sápmelaččát, Ruoŧa beal ja maiddái Ruošša sápmelaš vuoitán luohteoasi. Diibmá vuittii Kárášjohkalaš Anne Biret Peltopära. Lávlun-oassái besset guhta lávlaga. ¶
Dán jagi leat boahtán oalle máŋga lávlaga, mii máŋemus áiggi ii leat leamašan nu beare dábálaš. Oktibuot 11 lávlaga dorrot gilvalit beassašlávvardaga, muhto dušše guhtta lávlaga besset leat mielde finálas. ¶
- Hui somá go nie stuorra beroštupmi lea searvat lávlunoassái, go dien suorggis ii leat maŋŋimuš jagiid leamaš dat stuorámuš beroštupmi, čilgesta SGP-veahkkebuvttadeaddji Brita Triumf. ¶
Porsáŋggu girjerájus Leavnnjas lei áibbas dievva bearjadateahkeda go girječálli Ingjerd Tjelle ja Torill Olsen ságastalaiga girjjis "Sterke Krefter" , mas Tjelle čállá buorideaddjiin ja guvhlláriin. ¶
Girjelávgumin dat gohčodii girjerádjosa hoavda Ann-Britt Svane dán deaivvadeami, ja son deattuhii ahte dát lei ovttasbargu Porsáŋggu Sámi giellaguovddážiin. Son dovddahii juo doaluid álggahettiin ahte lei hirbmástuvvan go nu ollugat ledje boahtán gullat "Sterke krefter" girjjis. ¶
Girječálli Ingjerd Tjelle lea maid ovdalis čállán internáhta mánáid eallimis ja Finnmárkku mánáidruovttumánáin. Girječálli muitalii iežas hálidan muitalit olbmuid eallimis, danne son čállá girjjiid main iešguđeget olbmuin lea sáhka. ¶
Torill Olsen ges muitalii iežas leat girjelávgun, son dat jearahalla girječálli ja bivdá girječálli muitalit iešguđet beliid fáttáin main čállá girjis. ¶
Ingjerd Tjelle muitalii mo son fuomášii radio bokte ohcat olbmuid geain leat erenoamaš attáldagat. Ja de gal čuodjagođii su telefovdna, go ollugat ringejedje ja muitaledje olbmuin geain ledje buoridanattáldagat. Nu čohkkegođii son dieđuid ja čálligođii. ¶
Tjelle maid muitalii muhtun olbmuid birra, maid sáhttá su girjjis lohkat. Earret eará son muitalii ovddeš buorideaddji Ivar Unsgård birra gii ásai Čáhcesullos ja Leonhard Løvlund birra gii ásai Juovlavuonas. ¶
Girječálli guovttos muitaleigga ahte Leonhard Løvlund lei Ruoššas boahtan, ja ahte son lei Vladimir Lenin neahpi. Diet buorideaddjiguovttos leaba áigá juo eretvádjolan, muhto Tjelle čállá maid dálá buorideddjiin, earet eará Torfinn Hammari birra, gii ássá Álttás. ¶
Earet eará muitalii Ingjerd Tjelle Torfinn Hammari birra gii nuorran lávii geassebottuid vuodjit drošše. Eará drošševuoddjit dáhtto Torfinn Hammari vuolgit doalvut olbmo Hámmarfeastta buohccivissui, go olmmoš lei doadján gieđa ja fuoikkui bákčasiin. ¶
Dalle dat fuomášii Hammari ahte son han lea áhčistis oahppan buoridanvuogi. Son dárbbašii stálleniibbi ja de skirvehii son dan viežžalit. Ja de jotkkii fas mátki, muhto go olbmos ledje nu bákčasat de bisánii ja manai biillas olggos, čuoččastii beaivváža guvlui ja jaskadit logai vearssa maid lei oahppan seammás go doalai niibestális. ¶
Nu son fas vuoddjái. Olbmos jávke bákčasat, de dat ávkkuhii geavahit stálleniibbi ja lohkat dan vearssa maid lei oahppan. ¶
Diet lei vuosttaš geardi go Torfinn Hammarii dálkkodii olbmo. Ja das rájes son gal lea veahkehan olu olbmuid. ¶
Go jearralin olbmuin ahte leat go sii ovdal gullan dahje ožžon veahkki buorideddjiin, de gal illa gillejedje hallat das. Dát albmáguovttos dattetge dadjaleigga ahte buorádallan dat gal lea oahpes ášši sutnuide maid. ¶
Hør innslaget på norsk ¶
Lohku geat bidjet alcceseaset narkotihkameari eambbo go maid olmmoš gierdá, lassánii Troanddimis diibmá. 15 jahkái eai leat jápmán nie olus narkotihka geažil. Heroiinna ja morfiidnaávdnasiid gierdandássi dat rihkkojuvvo dávjjimusat. ¶
EANODAT: Politiijat duođaštit ahte nuorra nisu (25) lea gávdnon gottahallon Guhttásis Davvi-Suomas otná iđit. ¶
Almmái gean navdet goddán nissonolbmo, lei báhtaran. Politiijat bidje johtui ohcamiid, ja gávdne navdojuvvon albmá meahcis Guhttása ja Gulddáma gaskka, lahka báikki gos heaggarihkus lea dáhpáhuvvan. ¶
Ohcamis oassálaste máŋga politiija ja Rádjegozáhusa helikopter. Guktot leaba olgoriikkalaččat, ja leaba bargan Suomas, muitalit politiijat. ¶
Ovtta olbmo fertejedje viežžat helikopteriin maŋŋel skohterlihkohisvuođa Evenáššis, Nordlánddas, ja su leat dolvon Hárstták buohccivissui. Politiijat dieđihit ahte sii navdet olbmo doadján juolggi. – Lihkohisvuođas galget leamašan guokte skohtera, ja lihkohisvuohta dáhpáhuvai vári alde Snoaltas, nu muitala politiijaid operašuvnnajođiheaddji Grete Birkeland. Politiijat áigot hubmát olbmuin buohcciviesus nu jođánit go vejolaš, vai sii ožžot diehtit mii dáhpáhuvai skohtertuvrras. ¶
Gáivuonas lei mannán jagi eanemus olmmošlogulassáneapmi olles Davvi-Romssas. Ráissas gis fárrejedje eanemus olbmot, čájehit logut Guovddašdoaimmahaga statistihkas. ¶
Gáivutnii fárrejedje 15 olbmo 2007:s, ja 15 eambbo olbmo gal lea oalle ollu leahket unna suohkanis Davvi-Norggas. ¶
2007:a loahpas ledje gáivuonas 2235 ássi. Seamma suohkan lea maid njealjádin olles Romssas gosa eanemus olbmot leat fárren diibmá, olmmošlogu ektui. ¶
GAIVUONAS LASSANIT OLBMOT (GUHKES) ¶
Gáivuotna lea áidna suohkan Romssas mii gulla sámegiela hálddašan guovlui. Bård Gunnar Hansen fárrii 1994:is Gironii, Ruoŧa bealde. Mannan čavčča fárrii dát Gáivuotnalaš fas ruovttusuohkanii eamidiinnis. ¶
–Bargofálaldat goappešagaide Gáivuonas lei hui dehálaš go fárriiga, muhto maiddái mánáid dihte hálideigga ruovttoluotta, lohká Hansen. ¶
Sii láveje gesiid Gáivuonas ja maiddái juovllaid. Mánáide lea hui buorre šaddat bajas smávva báikkiin, ja gos besset leat luonddus. ¶
Gáivuonas leat maiddái ollu kultur - ja falastallan fálaldagat mánáide, ja dat lea hui dehálaš, lohka Hansen. Sudnos lea njuorat mánná ja guokte vel smávvamáná. ¶
Leat ollu smávvamánná bearrašat geat leat fárren ruovttoluotta, ja dan son gal ipmirda bures. Eai sii hálit ovdamearkka dihte Tromssa gávpogis orrut mánáiguin, gos dávjá leat gáržžes orrun dilis, lohka Hansen. ¶
Dat suohkan Davvi-Norggas gos eanemus olbmot fárreje eará báikkiide, lea Ráisa. Doppe fárreje 29 olbmot. ¶
Ealgabivddus Finnmárkkus lei dán čavčča ođđa oláhus. Bivdit báhče oktiibuot 805 ealli. ¶
Diimmá oláhus mii lei 752 báhččon ealli, ii leat mihkkege dan ektui mii dál báhččui. ¶
GULDAL: EALGAOLAHUS ¶
Oktiibuot báhččoje dán čavčča bivddus Finnmárkkus 805 ealgga. Dat lea 53 ealli eambbo go diibmá. Olles viđa suohkanis lei ođđa oláhus, namalassii Kárášjogas, Guovdageainnus, Deanus, Čáhcesullos ja Davvesiiddas. ¶
Eanemus ealggaid lei lohpi báhčit Deanus, oktiibuot 280, ja bivdit nagode báhčit 219. ¶
Diibmá báhče Kárášjogas 165 ealgga. Dál báhče 196. Ja dat lea measta 75 proseanta bivdolobis. ¶
Finnmárkkuopmodaga, FeFo, fuođđobagadalli, Bjørn Vidar Johnsen, doaivu siva ođđa oláhussii leat go sii geahččalit unnidit ealgologu fylkkas, ja dainna lágiin diktet eambbo báhčit. Finnmárkkus han leat soames guovlluin dál badjelmeare ealggat. ¶
Kárášjogas ja Deanus leat maŋemus áiggiid laskan badjelmeare ollu ealggat, ja muitit ge ahte mannan dálvvi ledje feara gos dien guovtti suohkanis ealggat olles giksin ja bohte gitta giliide ja olbmuid viessoseinniid lusa. ¶
FeFos eai vel dieđe sihkkarit leat go lihkostuvvan unnidit dán čavčča bivddus doarvái ollu. ¶
- Davágeahčen Kárášjoga nagode eambbo báhčit go lulágeahčen, lohká Johnsen. ¶
Doppe gos eanemus proseantta ealggaid báhče Finnmárkkus lea Gáŋgaviika, olles 100 proseanta ealgga. Muhto ii lean ge doppe gal lohpi báhčit earágo njeallje ealgga. ¶
Máŋggat dálvesiidda leat molsašuddi dálkki ja heajos guohtuma geažil gártan johttát dálveorohagain geasseorohagaide. Finnmárkku fylkkamánne boazodoaloovddasvástideaddji, Trond Aarseth lohká sin bealis leat unnán maid sáhttet dahkat, áidna maid sáhttet lea bissehit skohterjohtolaga guovllus ja addit lobi johttát davás. ¶
Oanehis áiggis lea bearaš Finnmárkkus háhkan opmodagaid viidát Finnmárkkus, muhtumiid goasi nuvttá ¶
Dát, measta ovccičuođi-viessosaji stuora eatnamat, leat árbejuvvon dahje ostojuvvon oalle hálbái. ¶
Moadde eananbihtá lea bearaš maid goasi nuvttá ožžon.Norgga lágaid mielde sáhttet earát maid dahkat dan seamma. ¶
GULDAL: Wulffa opmodagat ¶
- Mun lean dahkan dan maid earát maid áigá juo livčče galgan bargat, geahččalan sihkarastit daid rivttiid mat rievtti mielde gullet munnje, dadjá sohkadutki Geir Wulff, gean sápmelaččat máid dihtet Ságat-áviisa redaktoran. ¶
Su bearaš dat oamasta 22 opmodaga akto dahje ovttas earáiguin gávcci suohkanis Finnmárkkus. Muhtun opmodagaid leat árben, oastán oalle hálbái dahje háhkan eaiggátvuođabáhpiriid goasi nuvttá: ¶
Diggelogahallanlága páragráfa 38a mielde sáhtát gulahit dahje almmolaččat čuoččuhit ahte don dat eaiggádušat dakkár opmodaga, masa ii gávdno báhper nalde eaiggát. Jos ii oktage daja dasa maidege, de šaddá opmodat du. ¶
Ii Finnmárkoopmodaga opmodathoavda, Sverre Pavel, ge loga njuolggadusaid nu váttisin, muhto ii jáhke olbmot vearálaš vugiin goitge daid atnit. ¶
Dušše golbma opmodaga dat lea Wulff-bearaš dieinnalágiin háhkan. Muhto sii leat lassin vel oastán ja árben opmodagaid viidát Finnmárkkus. ¶
Bearjadaga deaivvadedje boanddat Helga Pedersenain ja boanddat doivot ahte dál buorrána sin heajos ruhtadilli. ¶
Bearjadaga deaivvadedje Norgga davimus fylkkaid boanddaid searvvit ja boanddat Bargiidbellodaga nubbinjođiheddjiin Helga Pedersenain Girkonjarggas. ¶
Vaikko Pedersen ii addán makkárge lohpádusaid deaivvadeamis de jáhkká Deanu boanda Per Andreas Mathisen ahte deaivvadeapmi lei ávkin sidjiide. ¶
GULDAL: Boanddaid searvi deaivvadii Helgain ¶
Vaikko Finnmárkku boanddaid searvvi jođiheaddji Fred Johnsen leige duhtavaš go Helga Pedersen bođii guldalit boanddaid, de čoahkkimis bođii ovdan ášši mii skurtnjagahtii Johnsena. ¶
Boanddaid searvi lei dáhtton eanandoalloáirasa Finnmárkoopmodaga stivrii, nugo boazodoalus lea. Muhto dán eai leat ožžon ja dán birra šattaige sáhka deaivvadeamis bearjadaga. Helga Pedersen ii lohpidan boanddaide saji FeFo-stivrii, ja logaige ahte eai áiggo gieđahallat dán ášši ođđasit, muitala Fred Johnsen. ¶
GULDAL: Dáhttot eanandoalloáirasa FeFo-stivrii ¶
Oslo sámi viesu stivra lea plánegoahtán ođasmahttit dálá viesu sisdoalu, ja árvvoštallat fárrehit Oslo Sámi viesu earái báikái Oslo gávpogis. ¶
Dán bargui ohcá dál Oslo Sámi Viesu stivra sierra prošeaktajođiheaddji, muitala Sámi viesu stivrajođiheaddji, Per Olav Nymo. ¶
Sámi viessu lea doaibman dain lanjain gos dál lea, Trondheimsveien nammasaš báikkis Grünerløkkas Oslos, jagi 2013 juovlamánu rájes. Lanjat leat gáržžit, seammás go viesus váilu gievkkan gos sáhtáše málestit doaluid oktavuođas. ¶
– Dál lea áigi láddan ovddasguvlui geahččat ja bidjat ođđa áigumušaid iežamet doibmii. Danin leat mii ásahan dása sierra prošeavtta, ja dan bargui mii lea dál ovddabealde, mii dárbbašit operatiiva prošeaktajođiheaddji, dadjá Oslo sámi viesu stivrajođiheaddji, Per Olav Nymo. ¶
Operatiiva prošeaktajođiheaddji galgá maiddái hábmet Sámi viesu áigumušaid ovddasguvlui seammás go maiddái galgá gárvet boahttevaš ruhtadanohcamušaid. ¶
Gáivuotna lea 16 jagi leamaš sámesuohkanin ja dál hálidit suohkanis sihke giellageavaheami ja kultuvrra ovdánahttit. ¶
Gáivuona Sámepolitihkalaš lávdegotti čoahkkimis ikte evttohedje čavget sámegiel geavaheami suohkanis. Lávdegotti jođiheaddji Karin Karlsen lohká áigi ahte suohkana sámegiellagat sáhttet sámástit, nu go sidjiide lea lunddolaš. ¶
Gula: Barget giellanannema ovddas ¶
Ovdal Sámepolitihkalaš lávdegotti čoahkkima, leat searvvit ja suohkana ossodagat buktán árvalusaid mo rievdadit dahje buorit Gáivuona guovttegielat suohkanin. ¶
Gáivuona Ovddadusbellodat lei buktán árvalusa ahte lágidit álbmotjienateami galgá go suohkan leat guovttegielat ja dasa lassin ahte suohkana dáru namma galgá boahtit ovdalii sámi nama. Dán ii meannudan Sámepolitihkalaš lávdegoddi go dát ii guoska dán áššái. ¶
Suohkana suohkankássa ja fágassearvi KFO ges ledje buktán evttohusa ahte ossodagat galget ieža beassat árvvoštallat leago dárbu sámegielgelbbolašvuođa ossodahkii. Dán árvalusa ii čuovvolan lávdegoddi ja deattuhii mearrádusas ahte buot suohkana ossodagain galgá leat sámegielat gelbbolašvuohta. ¶
– Diekkár árvalus ii leat dohkálaš go mii han galgat ovdánahttit sámegiela ja kultuvrra dán suohkanis, deattuha jođiheaddji Karin Karlsen. ¶
Okta fágasearvi suohkanis, KFO cuiggoda maid go suohkan juolluda 100.000 ruvnno Riddu Riđu festiválii, ja árvalit ahte dát supmii ii berre lasihuvvot. ¶
Sámepolitihkalaš lávdegoddi ii váldán vuhtii dán cuoiggodeami ja jođiheaddji, Karin Karlsen čilge ahte Riddu Riđđu lea leamaš mielde lokteme sámegiela geavaheami suohkanis ja dasa lassin maid eanet beroštumi sin sámi kultuvrrii. ¶
Sámepolitihkalaš lávdegoddi árvala maid ahte okta suohkanstivrračoahkkin berrešii leat guovttegielat. – Dat ealáskahttá maid politihkariid sámegiel geavahama ja dát soaitá daguhit ahte muhtun politihkárat sámástišgohtet, jáhkká Karin Karlsen. ¶
Sámepolitihkalaš lávdegotti ievttá čoahkkima mearrádus galgá meannuduvvot vuos ovdagottis ja lea Gáivuona suohkanstivra mii loahpalaččat dohkkeha dahje hilgu árvalusaid, muhto Karin Karlsenis lea buorre doaivva ahte ovdagoddi ja suohkanstivra čuovvolit sin árvalusaid go lea ávkin hálddáhussii ja ássiide. ¶
Finnmárkku ovddadusbellodat ii ožžon bellodaga riikkačoahkkimis doarjaga dasa ahte bellodat ii galgga searvat sámediggeválgii. ¶
Ovddádusbellodaga riikkačoahkkin ii meannudan Finnmárkku sáttagotti árvalusa ahte eai galgga searvat sámediggeválggaide. ¶
– Vaikko eat ožžon doarjaga dasa ahte geassadit sámediggeválggas, de leat mii gergosat bidjat listtuid válgii, dadjá Finnmárkku sáttagotti jođiheaddji Thorvald Aspenes. ¶
GULDAL: Ovddádusbellodat ii boikohtte ¶
Boazodoalli deaivvada ovddeš boazodoalloáagronamin dikkis, go sivahallá agronoma cielahan, soaibman ja snoallan su birra. ¶
Otne álgá Sis-Finnmárkku diggegottis ráhkkananmeannudeapmi priváhta ráŋggáštusáššái, mas boazodoalli Nancy Porsanger Anti sivahallá ovddeš boazodoalloagronoma Arne Hansena cielahan, soaibman ja snoallan su ja su bearráša birra. ¶
GULDAL: Ovddeš agronoma dikkis ¶
Norgga vuosttaš sámi bisma doallá sámegiel ipmilbálvalusa Sámi álbmotbeaivvi doaluid oktavuođas Bergena duopmogirkus. ¶
Sámi Álbotbeaivvi doaluid Bergenis lágida Norgga Sámiid Riikkasearvvi okta dain borraseamos servviin, Bergen Sámiid Searvi (BSS), mii vuođđuduvvui jagi 1969. BSS lea lágidan Sámi Álbmotbeaivvi doaluid moaddelot jagi. Eai leat nu galle Bergena ássit geat ovdal leat leamašan Sámi Álbmotbeaivvi doaluin. Dán jagi lea searvi geahččalan geasuhit eanet olbmuid. Dán jagi lágiduvvo sámegielat ipmilbálvalus Bergen duopmogirkus odne lávvardaga diibmu ovttas, gos ovddeš Davvi-Hålogalándda bisma, ja Norgga vuosttaš sámi bismma, Per Oskar Kjølaas, sárdnida. ¶
Bergen Sátnejođiheaddji, Marte Mjøs Persen rámpui bearjadaga sáhkaváibmosis sáddagis ahte Bergen lea máŋggakultuvrrat gávpot, ja dajái ahte buot dát kultuvrraide gullevaš olbmot ellet bálddaga áibbas váttisvuođaid haga. Manin Bergen olbmot eai boađe doaluide, dasa gal ii lean vástádus ii Bergen Sámiid Searvvis iige sátnejođiheaddjis ge. ¶
–Sámi Álbmotbeaivvi gal Bergen suohkan bures ávvuda, ja skuvllain ja mánáidgárddiin oahppit besset oahpásmuvvat ja oahppat sámi giela ja kultuvrra birra. Bergen suohkan maiddái levge sámileavggain Sámi Álbmotbeaivvi. Nu dajái Bergen Sátnejođiheaddji, Marte Mjøs Persen. ¶
Dien gal ieš bessen vásihit ahte mánát gal dihtet goit veaháš sámi kultuvrra birra. Mun finádin Bergen gávpogis lávvardaga ovdalgaskabeaivvi ja jerren olbmuin mii sidjiide badjána jurdagiidda go mun daján, guovvamánu 6.beaivi. Muhttunat gal árvaledje áibbas eará, čuoigamat, spábbačiekčan jna. Muhto go dde jerren ahte leatgo gullán Sámi Álbmotbeaivvi birra, de gal jearraledje ahte odne bat lea Sámi Álbmotbeaivi. Mus dieđusge lei gákti badjelis go mun han lean ipmilbálvalussi čiŋádan, ja deiven muhttun bearášolbmuid. ¶
De gal mánát dakkaviđe dadje: - Å – odne han lea Sámi Álbmotbeaivi , muhto dan gal váhnemat eai orron obage diehtimin. ¶
Gáŋgaviika ovddeš ságadoalli Roger Hansen (73) lea jápmán. Son lei doppe ságadoalli badjel 20 jagi, ja son lea maid jođihan Finnmárkku bargiidbellodaga. Hansen lea maid leamaš miellahttu Sámi vuoigatvuođalávdegottis. ¶
Go olmmoš ovddoša, de son imašta. ¶
Nuorttanaste -bláđes (2009, nr. 10) oidno dákkár ovdamearka: ... Buohkaid de ánuhedje ahte oasttášedje juo sis fáhcaid, suohkuid, gággás, vuoddagiid ja ránuid. Mun fertejin ovddošit daid áŋgiris nissoniid. Goas dat ležžet velá astan borrat ja oađđit, dan in árvit mun gal . (Lea heivehuvvon dálá čállinvuohkái.) ¶
Jos orut dárbbašeamen eambbo ovdamearkkaid, de sáhtát ohcat omd. Biibalis. Biibbal ¶
Deaddil Nordsamisk, ja čále de olgeš ravdii, guoros sadjái omd. ovddoš ja deaddil Vis : ¶
Gaska-Romssa gielddat áiggošit dál vuosttaš geardde ovttasbargat ođđa ealáhusplána hárrái. Jurdda livčče bidjat návccaid mearraborramuššii, mátkeealáhussii ja suodjalussii. Guovtte vahko geažes de deaivvadit dát gávcci gielddastivrra plánenčoahkkimii Setermoenis. ¶
Diimmá Sámedikki bušeahttabarggus gávnnadedje Norgga Sámiid Riikkasearvi ja Bargiidbellodat man dalle smávvabellodagat cuiggodedje. Dán jagi bušeahttabarggus lea Bargiidbellodat jorgalan sealggi NSR:ii, ja áigu ovttasbargat smávva bellodagaiguin. ¶
Bargiidbellodaga áirras Sámedikki plána- ja ruhtadanlávdegottis, Ronny Wilhelmsen, dadjá ahte sii han diibmá juo čilgejedje NSR:i movt sin mielas ruđat galge juhkkojuvvot. ¶
– Dál orruleamen nu ahte NSR juogo lea vajálduhttán man birra sii diibmá hupme, dahje ahte juo eai beroš, dadjá. Wilhelmsen. ¶
Son lohka danin Bargiidbellodaga bargagoahtán molssaevttolaš bušeahtaid, mas sii dáhttot stuorit oasi ruđain juolluduvvon sámi ásahusaide, vai bohtet sámi álbmogii ávkin. ¶
Ronny Wilhelmsen dadjá Bargiidbellodaga ná guhkan ožžon doarjaga guđa sámedikki bellodagain. Bargiidbellodat ii leat vel gárvvistan iige ovddidan molssaevttolaš bušeahta, muhto Wilhelmsen lohka eará bellodagain maiddái seamma oaivil go sis, namalassii ahte ruđat galget boahtit sámi álbmogii ávkin. ¶
– Mii leat dán rádjai ožžon dieđu ahte Árjja, Olgeš, Åarjel-Saemiej Gïelh, Sámit Lulli-Norggas ja Dáloniid listtu áirasat leat gergosat doarjut Bargiidbellodaga. Nu dadja Ronny Wilhelmsen, guhte lohka bellodaga áigut čohkket nana ja viiddis doarjaga. ¶
– Norgga ráđđehus lea guokte jagi maŋŋálaga juo unnidan doarjagiid sámi doaimmaide ja Sámediggái. Midjiide leat dušše báhcán smávvaruđat juogadeapmái, ja lea dáid smávvaruđaid nalde ahte bargiidbellodat dál ráhkada spealu. Nu dadja Sámedikki ráđđeláhttu, Ann-Mari Thomassen, ja lohka dálá dili váidalahttin. ¶
Ann-Mari Thomassen ii loga vuos sáhttit maidege vástidit movt NSR šaddá dustet dán dili. ¶
– Midjiide lea váttis einnostit ja vástidit go mii eat dieđe makkár bušeahta Bargiidbellodat áigu ovdanbidjat. Nu dadjá Ann-Mari Thomassen. ¶
Son lohka ahte NSR juo lea joavkkuset bakte plána- ja ruhtadanlávdegottis ovddidan rievdadusevttohusaid, ja go eai dieđe movt Bargiidbellodaga evttohus lea sin evtthusa vuostá, de sidjiide lea váttis diehtit maid galget dadjat, lohka Thomassen ¶
- Ovttasbargoohcaleapmi lea lunddolaš parlameanttas go dilli lea dakkár ahte lea dárbbašlaš, lohká ovddeš Sámedikki presideanta Ole Henrik Magga. ¶
Sihke Magga ja dat nubbi ovddeš sámediggepresideanta, Sven Roar Nystø, leaba dál ráđđeaddin go NSR šiehtadallagoahtá Bargiidbellodagain. ¶
Sámedikki vuosttaš presidenta Ole Henrik Magga oaivvilda ahte NSR nagoda bures bargat ovttas Bargiidbellodagain. ¶
Dan son lohká vaikko Bargiidbellodat leage čađat leamaš opposišuvnnas. ¶
GULDAL: NSR:a álggaha ovttasbarggu ¶
- Ja váttis dilli dat orroleamen ge dál, go juo presideanta ge lohká ahte justa dál lea váttis go ii leat oppanassii ge eanetlohku, lohká Magga. ¶
Son ii searvva radioi dál árvvoštallat posišuvnnaid juogadeami go ii loga dan gullat alcces. ¶
- Mun dušše geahčan ahte galgá vuos šiehtaduvvot, nu ahte dat livčče áibbas unohas álgit juogalágan gáibádusaiguin dál, lohká Ole Henrik Magga. ¶
Du rolla go leat deike boahtá mii dat lea? ¶
- Dat gal lea mii mus lea dábálaččat, iežan organisašuvnna ektui. Mun lea mield ráđđádallamin, nevvodeamen jus oktage mus jearrá. Dán dáhpáhusas leat hálidan mu mielde ráđđádallamiin, joavkkuin ságastallamiin ja eará áirasiiguin, lohká Magga. ¶
Mo Nystø du mielas livčče jus Sámediggi dál massá presideantta Bargiibellodahkii? ¶
- Diet lea spekulašuvdna ovdagihtii, ovdal go oppa šiehtadallamat leat ge álgán, ja die leat áššiid maid mun in oppanassii ge kommentere, lohká Sven Roar Nystø. ¶
Norgga kirku oaidná ahte vátnugohtet olbmot, geat álget teologiijaohppui. Dat fas mielddisbuktá ahte váilot páhpat buot bismagottiin. ¶
Kirkoráđi mannan jage logut čájehit ahte birrasiid 30 proseantta dálá báhpain leat juo badjel guhttalot jage boarrás. Ja dan boahttevaš logi jage mannet ge máŋga čuohte páhpa ealáhahkii. ¶
Guolástusministtar Per Sandberg duođašta ahte son joatká nubbinjođiheaddjin Ovddádusbellodaga ovddas guokte jágii, nu dieđiha NTB. Dagbladet áviisa jáhkká ahte ii oktage boađe hástit Sandberga giđa riikkačoahkkimis. ¶
Tord Asle Gjerdalen lei gievrramus otná guhkesčuoigamin Dobbiaco-Cortina lávvordaga, nubbin bođii Áltá-assi Petter Eliassen. Dá lei Gjerdalena goalmmát vuoitu dán jágii. ¶
Olles máilmmis leat speallagoahtán Pokémon GO spealu, ja maiddái smávva báikkit leat fuomášan dán spealu. ¶
Pokémon GO speallu almmuhuvvui Norggas suoidnemánu 16. beaivvi 2016is. Moatti beaivvis lea dát speallu šaddan hui bivnnuhin, ja maiddái Kárášjogas leat mánát, nuorat ja ollesolbmot speallagoahtán Pokémon GO spealu. ¶
Lisa Kajsa Vesterheim Skoglund (20) muitala ahte lea app-speallu maid spealat mátketelefovnnain, ja ovdamearka dihte sáhttá gávdnat pokémonaid márkanis. ¶
– Speallu lea somá go beasat veaháš váccašit márkanis, oaidnit eará olbmuid, ja šattat maiddái veahá eambbo sosiála. Olmmoš sáhttá darvánit spellui ja sáhttá dalle leat váttis heaitit speallamis, lohká Skoglund. ¶
Skoglund čaimmiha vel go muitala ahte lea jo guktii maŋŋálaga vuojašan ihkku ohcan dihte pokemonaid. ¶
(Ášši joatká gova vuolábealde) ¶
10-jahkásaš Kurt Somby láve earet eará oappástis Tanja Mortelmans (19) mielde márkanis ohcat pokémonaid. Somby speallagođii moatti beaivve maŋŋil go almmuhuvvui Norggas. ¶
– Spealan danin go lea somá ja beasan vel lihkadit, lohká 10-jahkásaš. ¶
Guovdageainnu sátnejođiheaddji Johan Vasara buktá cavgilemiid Facebook-dieđus gos Guovdageainnus sáhttá gávdnat pokémonaid. Dieđus ávžžuha Vasara maid vuhtiiváldit johtolaga ja muđui leat várrogas. ¶
Laster Facebook-innhold ¶
Sosialistalaš Gurutbellodaga jođiheaddji Kristin Halvorsen gohčoda áitaga ja cielaheame maid su bellodatustit Elin Henriksen lea vásihan, politihkálaš cealkámuššan. ¶
– Muhto lea gal dehálaš ahte olbmot vuostálastet dákkár áitagiid lohká Halvorsen. ¶
Bargiidbellodaga stuoradiggeáirras Alf E. Jakobsen gal gohčoda dákkár áitagiid rasisman, iige dušše politihkálaš cealkámuššan. ¶
GULDAL: Politihkálaš cealkámuš vai rasisma ¶
Jakobsen hálida deattuhit ahte dát lea njulgestaga oaguhit ovtta álbmoga Finnmárkkus. ¶
– Dát han lea sihke soaibman ja rasistalaš vašuheapmi čilge son. ¶
Politiijat ávžžuhit váidit dán unohis čálašeami, mii dáhpáhuvvá sosiála mediain go čora gurgalii Sálttu guovllu gilvojuvvon eatnamii. Dán oktavuođas leat omd. oidnon dakkár oaivilat go "sii láhttejit dego sii eaiggádit olles riika" , "báže" ja "sáhtán luoitit iežan beatnaga" . ¶
Okta biila lea suoláduvvon otne iđđes Romssas. Jus lea cavgileamit áššái de fertet váldit oktavuođa politiijain 02800 nummaris. ¶
Laster Twitter-innhold ¶
Finnmárkku politiijat moitojuvvojedje go Twitteris almmuhedje leaikkastallan vuogi mielde ahte bára gaskkas lei geavvan veahkaválddálašvuohta vahkkoloahpa, gosa sii ledje gohččojuvvon vuolgit. Politiijameašttir Ellen Katrine Hætta lohká ahte ádde moaitima. ¶
Politiijat ohcet albmá guovtto, geat fámuin bahkkesteigga vissui Álttás vuossár'iđida. Sudnos lei fallehettiin máska ámadeaju ovddas. Nu duođašta Álttá leansmánnikantuvrra politiijabálvá Steinar Aas Andersen. Politiijat leat dutkamin ášši. Álggos vuos fallehanáššin. Lei Altaposten gii čálii ášši birra álggos. Soai, geat oruiga viesus, eaba roasmmohuvvan garrasit. ¶
Lea ráđđehusa duohken heaittuhuvvojit go Poršáŋggu giliskuvllat, lohká NSR parlamentáralašjođiheaddji. ¶
Sámedikki joavkojođiheaddjit leat sádden reivve stáhtaministtarii muittuhandihte sáme- ja kveanagielat gielddaid ekonomija ja giliskuvllaid dili birra. ¶
NSR parlamentáralašjođiheaddji Aili Keskitalo doaivu ráđđehusa vástidit otne. ¶
GULDAL: Aili Keskitalo ¶
Poršaŋgu gieldastivvra lea dál gieđahallamiin dán jagáš bušeahtta ja filkkamánni lea geaibbidan gieldda unnidit bušeahtta 20 millijuvdan ruvdnuin. ¶
Go stáhtaministtar Jens Stoltenberg galledii Sámedikki gieskat, de jo gulai makkár dilis sáme- ja kveanagielat gielddat leat. Son ii lohpidan dalle maidege, muhto Keskitalo doaivu Porsáŋggu gieldda oažžut heahteveahki vai giliskuvllat eai heaittihuva. ¶
Finnmárku Fylkasátnejođiheaddji gáibida stahtas máŋga čuohte milliuvnna ruvnnu Porsáŋgui. ¶
Porsáŋgguservodahkii ferte unnimusat 400 milliuvnna ruvnnu juolluduvvot maŋŋil go suodjalus geahpedii doaimmaid Iŋggášguolbanis. ¶
Dasa lassin ferte stáhta veahkkin oččodit ođđa bargosajiid gildii, nu oaivvilda Finnmárku fylkasátnejođiheaddji Runar Sjåstad. ¶
HØR:Runar Sjåstad ¶
Jus olbmot mearridit fárret, de ii leat nu álki sin máhcahit ruovttoluotta, danin fertejit doaibmabijut álggahuvvot farggamusat, lohká Sjåstad. ¶
Suodjalusas ledje 1992 masá 400 suodjalus njunnoža ja eará sivilabargi, dasa lassin ledje lagabui 900 soalddáha Iŋggášguolbanis. ¶
Muhto dan rájes lea suodjalus unnidan doaimmaid, ja dál eai galgga go hárjehallamat dáhpáhuvvot Iŋggášguolbanis. ¶
Dušše sullii 60 bargosaji báhcet ovta Europa buoremus báhčit ja hárjehallan báikái. ¶
Ahte gielda lean dán dillái gártan ii leat dušše sin sivva, muhto maiddái stuorra servodaga, lohká fylkasátnejođiheaddji Sjåstad. ¶
Seammás go soadjalus lea unnidan doaimmaid, de rahča Porsáŋgu gielda ekonomálaččat eará áššiid dihte maid. Golbma njealljádas oassi gielddas lea ráfáiduhtton, geavahuvvo báhčinšilljun dahje lea mearriduvvon geavahuvvot dihto doaimmaide. Dál bággehuvvo gielda unnidit fálaldagaid. ¶
Porsáŋggu sátnejođiheaddji Mona Skanke dáhtu odne heahtečoahkkima stáhtaministtarin.Son dovdá ahte sii eai nagot čoavdit ekonomálaš váttisvuođaid veahki haga ¶
Finnmárkku buohcciviessu galgá duorastaga mearridit sirdet go mielladearvvašvuođa fálaldaga Porsáŋggu gielddas, Kárášjoga gildii. ¶
Knut Roger Hanssen, Porsáŋggu sátnejođiheaddji muitala ahte sii oaivvildit Finnmárkku buohcciviesu rihkkon ovttasbargo njuolggadusaid go leat meannudan ášši ja gaskavahkku galgá Porsáŋggu gielda čoahkkinasttit Finnmárkku buohcciviessu bajimus ovttasbargoorgánain. ¶
Guldal ášši: ¶
Loga maid: Ii árval sirdit Finnmárkku-klinihkka ¶
Maŋŋil go NSR ja Aili Keskitalo šadde guođđit sajiideaset ja čáhkket stivrensaji Bargiidbellodahkii ja sin bargoguimmiide, de lea dál čielgan ahte Bargiidbellodat oažžu Sámedikki politihkalaš njunnošdoaimmaid. ¶
Vibeke Larsen válljejuvvui Sámedikki boahtte presideantan, ja Bargiidbellodaga Ronny Wilhelmsen ges šaddá várrepresideantan. Jienasteamis dorjo 22 samediggeáirasa Bargiidbellodaga evttohasaid ja 14 áirasa jienastedje vuostá. ¶
Muđui oažžu Larsen dáid mielde Sámediggeráđđái Lars Filip Paulsen, Olgeš, Inger Eline Eriksen, Árja ja Mariann Wollman Magga, BB ¶
Maŋŋil go Aili Keskitalo ikte dieđihii ahte son ja NSR loahpahit doaimmaideaset, mieđihii Sámedikki Bargiidbellodaga parlamentáralaš jođiheaddji, Vibeke Larsen, ahte lea leamašan váttis dilli Sámedikkis. ¶
– Lea leamašan unohas dilli go šattaimet bušeahtakriisai, gos ii lean luohttámuš ráđi evttohussii. Ii leamaš dilli maid leat háliidan, muhto Bargiid Bellodat váldá ovddasvástádusa go ii leat eará molssaeaktu stivrejupmái, dadjá Larsen, gii dál lávke presideanta stullui. ¶
- Mu mielas lea dehálaš ahte álbmot beassá diehtit maid Sámediggi lea olahan dán rádjái dán áigodagas, lohká Sámedigge presideanta Aili Keskitalo. ¶
- Dán vuogi mielde mii sihkkarastit ahte álbmogii bohtet maiddái dat positiivva ođđasat, lohká Keskitalo. ¶
Nu ledje ge ráđi barggut 2005` rájes sierra fáddán otná preassakonferánssas maid presideanta ieš doalai. ¶
Konferanssas son beasai muitalit buot daid deháleapmos bargguid birra maid ráđđi lea doaimmahan ja čađahan dán áigodagas. ¶
GULDAL:Aili Keskitalo sáhkavuorru ¶
- Mu mielas lea dehálaš NSR:ii muitalit maid mii leat ožžon doibmii dán áigodagas. ¶
Sivva go otnážii lean bovden preassekonferansii, lea dát eahpesihkkaris parlamentaralaš dilli. Jus NSR:a masseš stivrejumi, de galget goitte olbmot diehtit maid mii leat olahan dán rádjai, lohká Keskitalo. ¶
Dušše vuoigatvuođaid rahčamušaide gullet badjil moaddenuppelohkái guoski čuoggá. ¶
Bajimuččas lea dieđusge ONa eamiálbmotjulggaštus mii dál gieskat dohkkehuvvui Ovttastuvvan Nášuvnnain, ja mii galggašii nannet ahte eamiálbmogat galget adnojuvvot "álbmogin" seamma árvvuin ja vuoigatvuođaiguin go eará álbmogiin ge. ¶
Nubbi dehálaš čuokkis maid ráđđi lea bidjan lea Dávviriikalaš sámekonvenšuvdna. ¶
Dasto čuvvot nu go Láhkalasáhus Finnmárkkukommišuvnna ja Finnmárkku meahcceduopmostuolu várás, Boazodoallolága rievdadeapmi, Riddoguolástuslávdegoddi ja dásseárvo gažaldat jus oasi galggaš namahit. ¶
Dán čuogggá vuolde leat earret eará Áššu ja Min Áiggi ovttastahttinplánat namahuvvon. Maiddái Sámefoanda ja giella gažaldagat leat dáppe. ¶
Dáid čuoggáin lea eanaš sáhka fálaldagain ja oahpahusain vuolimuš dásis gitta alimus dássái, maid ráđđi lea viggan nannet. ¶
Ealáhusovdánahttin oktavuođas lea ráđđi bargan ealáhusaid nannemiin nugo boazodoalu, eanadoalu, guolástusa, meahcceealáhusa, duoji ja matkkoštanealáhusa. ¶
Deike gullá earret eará mánáidsuodjalus, dearvvasvuođa- ja sosialabálvalusat ja eará dearvvasvuođadoaimmat. ¶
Dán čuoggás čujuha ráđđi buotlágan ovttasbargodoaimmaide, iešguđege dásis, filkkaid -, regionala -, sámi - ja davviriikalaš ja muđui riikkaidgaskasaš ovttasbargodoaimmaide. ¶
- NSR:a gal hálida deattuhit ahte son gii čohkká presideanta stuolus, berre ovddastit NSR:a, lohká Sámedikke presideanta Aili Keskitalo ¶
- Sámediggedievasčoahkkin dat galgá mearridit gii šaddá mu sadjásažžan dalle go lean njellja mánu virgelobis, lohká Keskitalo. ¶
Čuolbman dán áššis lea árvvoštallat man guhkin dahje oanehažžan galgá tulkot "njeallja mánu virgelohpi" . ¶
-Čoahkkin jođihangoddi dat galgá meroštallat lea go dárbu ášši bidjat dievasčoahkkimii, lohká Sámedikke čoahkkkinjođiheaddji Josef Vedhugnes. ¶
GULDAL: Sámedikkis leat čielga njuolggadusat ¶
- Mu mielas gal orru ahte dát lea dakkár oanehis virgelohpi. Njeallja mánu ii leat guhkes áigi olles áigodaga ektui mii lea njeallja jagi, lohká bargiidbellodaga Egil Olli. ¶
Olli mielas gal galggašii dalle Johan Mikkel Sara doaibmat presideantan dan njeallja mánu maid Keskitalo lea eret. ¶
- Dat orroleamen dego eahpeluohttámuš jus várrepresideanta Sara ii galgga beassat jođihit Sámedikki diekkár oanehis permišuvnnain. Danin han leage son ožžon dan luohttámuša ahte jođihit Sámedikki oanehis bottuid, lohká Olli. ¶
Jus jienasteapmi šattaš dievasčoahkkimis, goappá don jienastivččet Jarle Jonassena vai Johan Mikkel Sara? ¶
- Mun oaivvildan otná várrepresideanta berre jođihit Sámedikki dien áigodaga mas lea sáhka, lohká Egil Olli. ¶
Ambulansafálaldat sáhttá sápmelaččaide šaddat heajut ođđajagi rájes, čuoččuha sápmelaš ambulansaeaiggát. ¶
Finnmárkku Dearvvasvuohta váldá ođđajagi rájes badjelasas buot ambulansabálvalusa Finnmárkkus. ¶
- Giela dáfus in jáhke oažžut dan seamma fálaldaga maid otne ožžot. ¶
Okta sivain dasa lea go galget ođđa oahppanolbmot sadjái, lohká Guovdageainnu ambulansa-eaiggát Johan N. Turi. ¶
GULDAL: Ambulanssat stáhta háldui ¶
- Go sámegieloassi bázahallá de šaddat vávjit dan erenoamážit sámeguovlluin boares olbmuid ektui. ¶
Váttisvuohta šaddá maid báikenamaid gulahallan oktavuođas, oavvilda Turi. ¶
Šiehtadusat privahta ambulansafitnodagain heitet doaibmamis Finnmárkkus ođđajagi rájes. ¶
Dan rájes galget rievdadeamit čađahuvvot danne go bálvalus lea spesialiserejuvvon, ja šaddá eambbo ja eambbo medisiinnalaš bálvalussan. ¶
Buot ambulánasabargit geat dál barget priváhta ambulánsfitnodagain ožžot fálaldaga bargat iežaset guovllu dearvvašvuođa doaimmahagas. ¶
Davvi Dearvvašvuođa stivra dat mearredii dan juo bealgoalmmat jagi dassái. ¶
Ovdalis leat njeallja dearvvašvuođadoaimmahaga Davvi-Norggas váldán badjelasaset ámbulánsadoaimma, ja dál lea dušše Finnmárku vel báhccán privahta fitnodagaid háldui. ¶
Kárášjoga ámbulánsaeaiggát Dag Nedrejord lea ilus go beassá eret stuorra ovddasvástádusas. ¶
Son lohká ollu buriid beliid dan ođđa bargovuogádagas, muhto váillaha dieđuid dál moadde máno ovdal go šaddá stáhtabargin.. ¶
Finnmárkku Dearvvašvuođa dutkan- ja fágaovddidanjođiheaddji Erik Fjellstad rábmo iežaset fágačehppodága, ii ge loga sámegiela jávkat dan ođđa ámbulánsabálvalusas. ¶
Genadutkit leat dál boahtimin Sápmái oččodit olbmuin genaiskosiid. Professor ávžžuha olbmuid čuovvut dárkkilit masa servet. ¶
Máilmmiviidosaš genadutkanprošeakta "The Genographic Project" lea dál oččodeame maiddái sápmelaččain iskosiid. ¶
Váikko álgoálbmogat miehtá máilmmi leat cakkadan prošeavtta, iige Sámi Allaskuvlage hálit veahkkehit dutkkiid gávdnat olbmuid, de professor Jaakko Kaprio lohka ahte dieđalaš dutkamiidda gánnáha gal searvat. ¶
– Muhto berre lohkat hui dárkkilit dan masa searvá ja dat gii čađaha dutkama ferte leat luohtehahtti, dadjá Kaprio. ¶
GULDAL: Genadutkan ¶
Kjøllefjordas ja Mehamnas lei politiijain dán ija promillakontrolla biilavuddjiin. Ii lean oktage gii sáhkohuvvui. ¶
Sámemánáide sáhttá leat váttis áddet manin eará mánát eai fuola singuin stoahkat, dušše dan dihtii ahte sii leat sáme mánát. – Dat čuohcá hui garrasit, fuomášuhttá mánáidpsykologa. ¶
– Suorggahahtti ahte ain lea nu. Mii han gal dovdat iežamet historjjá, dadjá Anne Lene Turi Dimpas. ¶
Son lea mánáidpsykologa, ja lea ožžon mielde ođđasa maid Ávvir gieskat almmuhii (olgguldas čujuhus) . ¶
Ovddeš Ruobbásuolu boazobargi, Nils Aslak O. Gaino, dat muitala ahte su mánát vásihedje olgguštuvvot eará mánáin. ¶
Skuvllas muitaledje eará mánát ahte eai oaččo lobi stoahkat sápmelaččaiguin. ¶
– Dál orru vearrát dilli, lohká Gaino. ¶
Dákkár vealaheapmi lea dieđusge ilgat, muhto lea vel vearrát jos mánát vásihit dákkár vašu, oaivvilda mánáidpsykologa Anne Lene Turi Dimpas. ¶
– Go mánát vásihit rasismma, de eai dáidde ipmirdit ahte «mii bat dát lea? Manin muhtinat eai hálit muinna leat dušše dan dihtii go lean sápmelaš?» , čilge mánáidpsykologa, ja joatká: ¶
– Dasto sáhttá šaddat suhtto, váivi, ja vaikko vel ballu. Dat čuohcá hui garrasit. Čuohcá iešdovdui ja dearvvašvuhtii, vaikko vel máŋgga jagi ovddasguvlui. Ja de šaddá dat hástalus ges – ahte fertet go mii čilgegoahtit mánáide mii vealaheapmi ja rasisma lea? Mis han lea gal miella oahpahit eará suohttasit áššiid. Muhto soaitá nu ahte mii fertet muitalit mánáide manne lea nie. ¶
Nils Aslak O. Gaino muitala iežas mánáid vásáhusaid maŋŋá go Norgga Boazosápmelaččaid Riikkasearvvi seniorráđđeaddi, Randi A. Skum, fuomášuhtii vealaheami Ruobbásuolus Romssa fylkkas. ¶
Skum lea háleštan nuorra Ruobbásuolu badjealbmáin, gii muitalii mo almmái dávjá cielahuvvo ja earret eará gohčoduvvo duolvá sápmelažžan dahje «fjellfinnan» . ¶
Mánáidpsykologa Anne Lene Turi Dimpasis leat rávvagat dákkárlagan vásáhusaid hárrái. ¶
– Jos mánát eai ipmir, de sáhtašii varra čilget ahte «go áhkku ja máttaráhkku leigga mánát, de ledje sii geat stivrejedje Norgga mearridan ahte ii leat lohpi hupmat sámegiela, ja buot sápmelaččat galge šaddan dážan» . ¶
– Nie sáhttá čilget, muhto maiddái deattuhit ahte dalle lei nu, muhto dál lea áigi rievdan – dál ii leat šat nu, fástida Turi Dimpas. ¶
– Muhtinat soitet ain odne oahppat ahte sápmelaš ii leat buorre. Dat leat dakkár dološ, heajus guottut mat muhtin olbmuin odne lea, dadjá Anne Lene Turi Dimpas. ¶
Son oaivvilda ahte sápmelaččat galggašedje doarjut guđet guimmiideaset. ¶
– Ja maiddái dieđusge bissehit vealaheami, deattuha vel. ¶
Turi Dimpas ávžžuha ahte sápmelaččat fertejit duostat dieđihit váhnenolbmuide geat oahpahit iežaset mánáide ahte sámemánáiguin ii galgga stoahkat. ¶
– Dan olbmui galgá dadjat ja rávvet «Heaitte nie. Dat ii leat dohkálaš. Čearddalaš vealaheapmi ii oppa leatge dohkálaš» , čilge mánáidpsykologa. ¶
12 nuorra kárášjohkalačča oasálastte Utøya nuoraiddeaivvadeamis, justa njeallje jagi áige. Sii bohte dearvan ruoktut, muhto dievva skihpárat baicce eai. Gilis muittášit odne sin geat goddojuvvojedje terrorfallehemiin sullos ja Ráđđehuskvartálas. ¶
– Otná muitoboddu galgá čalmmustahttit ahte buot min nuorat bohte dearvan ruoktut, terrorfalleheamis. Dán leat mii plánen fárrolagaid nuoraiguin. Sii leat ieža, oktan váhnemiiguin, sávvan dán. ¶
Kárášjoga ráđđealmmái, Elfrid Boine, lea okta gieldda ovddasteddjiin, geat odne sávvet bures boahtima otná suoidnemánu 22. beaivve muitoboddui. ¶
12 Kárášjoga nuora ledje Utøya-nammasaš sullos, Tyrifjordenis, Mátta-Norggas, justa njeallje jagi áige. ¶
Sii oasálastte Bargiidbellodaga jahkásaš nuoraiddeaivvadeamis, go terrorista fallehii nuoraid ja olbmuid geat ledje sullos. ¶
– Mu mielas lea buorre ahte sáhttit dán láhkai muittášit. Dát lea gal sevdnjes beaivi máŋgasiidda. Stuorámus háliidus dás lea varra dušše beassat servvoštallat moadde tiimmu odne, muitala ráđđealmmái. ¶
Kárášjogas ii leat golmma jahkái leamaš 22.7-muitolágideapmi. Maŋimuš geardde lei eará sániiguin geassit 2012. Danin leat nuorat dán jagi háliidan fas dakkár lágideami. ¶
– Odne besset nuorat ieža, ja váhnemat, dadjat moadde sáni – mo dilli leamaš maŋimuš njeallje jagi, ja mo oidnet boahtteáiggi. Muhto lea gal ainge dat sosiála bealli dás mii šaddá deháleamos, muitala Boine. ¶
– Vaikko surgadis ja váivves dáhpáhusat – sáhttágo dadjat Kárášjogas lei ovtta láhkai lihkku? ¶
– Go jurddaša ahte mis ledje 12 nuora geat vásihedje Utøya-dáhpáhusa, ja buohkat bohte fas ruoktut, de gal sáhttá dan dadjat. ¶
– Ja earret eará dan šaddatge odne ságastallat, fástida ráđđealmmái Boine. ¶
– Otná lágideapmi lea viehka dehálaš. Ja dat han leage buohkaide vejolašvuohta boahtit doarjut ja oktavuođadovddu čájehit, lasiha son. ¶
Kárášjoga gielddas áigot maŋŋá otná lágideami, geahčastit vejolašvuođa jahkásaččat lágidit suoidnemánu 22. beaivve muitobottu. ¶
– Lunddolaš dás lea čoahkkinastit nuoraiguin ja váhnemiiguin. Dás leat earret eará sáhka plánemis ja ruhtadeamis, loahpaha Kárášjoga ráđđealmmái. ¶
Otná lágideapmi álgá tiibmu 18:00, Sámi dáiddaguovddážis. Olles prográmma lea almmuhuvvon Kárášjoga gieldda neahttasiiddu bokte (olgguldas čujuhus) . ¶
Ovddeš sámediggepresideantta Ole Heandarat Magga ii sáhte dohkkehit ahte sámiin ii leat ovddasteddji dálkkádatkonferanssas Balis. ¶
GULDAL: Ráđđehus beahttá sámiid ¶
Magga ovddastii sámiid máilmmeviidosaš biráskonferansas Rios 1992:is. Dál lea beahtahallan go Norgga raddehus ii leat bovden Sámedikki dálkkádatkonferansii Balii. ¶
Magga ii sáhte ipmirdit movt sámediggepresideantta Egil Olli duhttá dasa go lea beassan oasálasttit Nobel ráfibalkkašumi doaluin Oslos. ¶
- Ii leat dohkálaš jus ráđđehus ii ásat eamiálbmot divatordnega, lohká Sámedikki várrepresideanta ¶
Várrepresideanta Marianne Balto ii loga Sámedikki sáhttit dohkkehit jus Ráđđehus ii ásat álgoálbmot divatordnegaFinnmárkui ođđa minerállága oktavuođas. ¶
GULDAL: Marianne Balto ¶
Stáhtaráđđi Helga Pedersen muitaliid Finnmárku bargiidbellodága jahkečoahkkimiid at ráđđehus ii leat mielas ásahit eamiidálbmoga divaga ođđa minerálahkki. ¶
Ráđđehus ge ii dohkket Lapland-namahusa mainna Finnmárkku stuorimus turistafitnodat oččoda turisttaid fylkii. Finnmark reiseliv ges lohká buohkaid ipmirdan ášši boastut. ¶
Dál moaitá vel Norgga stáda nai go Finnmark Reiseliv turistafitnodat atná Lapland-namahusa go oččodit turisttaid guvlui. ¶
Sámi áššiid stádačálli Raimo Valle lohká lapp-sáni gullat doložii, ii ge soaba ráđđehusa mátkeealáhus-strategijai. ¶
GULDAL: Ráđđehus ii dohkket lapp-sáni ¶
Kárášjoga ráđđeolmmái fertii odne vástidit gosa Utøya-ruđat leat šaddan. ¶
Muhto ain lea eahpečielggas masa gielda lea geavahan 2,3 millijovnna maid Kárášjohka lea ožžon vai nákcejit veahkehit nuoraide geat vásihedje terrordaguid Utøyas. ¶
– Dál lea áigi muitalit duohtavuođa, lohká Ingvald Laiti, dárkkistanlávdegotti jođiheaddji. ¶
Laiti ii lean duhtavaš go oaččui guovttelágan čilgehusa masa Utøya-ruđat leat geavahuvvon. ¶
Loga eambbo: Utøya gillájeaddji ožžon unnán veahki gielddas ¶
Kárášjoga gieldda dárkkistanlávdegoddi gažadii odne ráđđeolbmá ja dearvvašvuođa- ja fuolahusjođiheaddji ruđaid birra, mat galge geavahuvvot veahkehit nuoraid geat vásihedje terrordaguid Utøyas 2011s. ¶
Dárkkistanlávdegoddi ii ožžon čielga vástádusa čoahkkimis gosa ruđa leat šaddan. ¶
Ráđđeolmmái, Elfrid Boine, lohká ruđat leat geavahuvvon veahkkebálvalussii, muhto dearvvašvuođajođiheaddji ii loga diehtit ahte leat go oba ožžon ge ruđaid jagi 2013. ¶
Ráđđeolmmái čuoččuha goitge ahte son nagoda duođaštit raporttas, maid ovdanbuktet juovlamánus gielddastivrii, ahte ruđat leat geavahuvvon veahkkebálvalusaide. ¶
Kárášjogalisttu dáhtui dárkkistanlávdegotti iskagoahtit ášši. Sin jođiheaddji ii loga iežas jáhkkit dasa mii daddjui otná čoahkkimis. ¶
Rádda dahje ráttas čáziid áigi álgá maŋeščavčča. ¶
Čáhci ráddá dálvedagadettiin. Dalle čázit (jogat, jávrrit, mearra) galbmogohtet. Go ii leat šat geassečáhci, de daddjo ahte čáhci lea ráddan. Geahča dás muhtun sániid mat čilgejit dálvama rádda čázis gitta dássážii go čatná čáziid: Suosat ¶
Bikko-Áillu Máhtte-rohkki, Mathis A. Sara muitalii ahte badjeolbmot lávejit vuojahit (ealu) ovdal rádda čázi, namalassii ovdal golggotmánu 15. ¶
Brasil ja Colombia nanneba rádjegoziheami go ballába ahte ovddeš FARC-gerillja soalddáhat sáhttet fillejuvvot narkotihkka vearredaguide, namalassii fievrredit narkotihkaid rastá rájiid. FARC-soalddáhiin leat ollu ja buorit vearjjut maid kriminála joavkkut sáhttet ávkkástallat jos ožžot soalddáhiid iežaset beallái. ¶
Finnmárkku Opmodat (FeFo) lea mielde nášunála rievssathálddašanprošeavttas mii galggašii lasihit bivdovejolašvuođaid. ¶
Dan oktavuođas ásahit gaskaboddosaš ráfáidahtton bivdoguovlluid Finnmárkkus. ¶
Prošeaktaáigodat galggašii čájehit sáhttá go eambbo rievssahiid báhčit jus ráfáidahttá buoremus rievssatguovlluid. ¶
GULDAL: Rievssathálddašan prošeakta ¶
FeFo seniorkonsuleanta Einar Asbjørnsen muitala iežaset ásahan njeallje bivdoguovllu Finnmárkkus mat leat oassin dutkanprošeavttas. ¶
Porsáŋggus leat ásahuvvon guokte bivdoguovllu, bivdoguovlu Leirpollen ja bivdoguovlu Kjæs. Guovdageainnus leat maid ásahuvvon guokte bivdoguovllu, bivdoguovlu Spielgajávrrit ja bivdoguovlu Čunučearru. ¶
Bivdoguovlluin eai leat beaiveearit. Áidna reguleren lea ahte Čunučearru ja Kjæs bivdoguovlluin leat ráfáiduhttán muhtin guovlluid. Spielgajávrrit ja Leirpollen bivdoguovlluin eai leat ráfáiduhttán ovttage guovllu. ¶
Hálddašanmodealla vuođđun lea ahte muhtun báikkiin leat eanet rievssahat go eará sajiin, ja ahte dáid guovlluid badjelmearri doallá ránnjáguovlluide lottiid. Guorahallan geahččá man ávkkálaš lea ráfáiduhttit dákkár buriid rievssatbáikkiid. ¶
FeFo stivra lea mearridan várret guovlluid dása áigodagas 2010 rádjai. Boahtteáiggis soaitá ge šaddat nu ahte dan sadjái go bidjat beaiveeriid, de ráfáiduhttet baicca muhtin guovlluid. Dát soaitáge leat álkibun bivdiide, lohká Asbjørnsen. ¶
Asbjørnsen lea hui duhtavaš go leat ožžon sadjái dáid dutkanguovlluid, go son oaivvilda ahte prošeakta addá hálddašeddjiide ođđa máhtu movt sáhttá hálddašit rievssaha Norggas. Dasa lassin ožžot dieđuid bivdodeattu birra ja man olu rievssahiid goddet bivnnuhis bivdoguovlluin Finnmárkkus. ¶
Smávvafuođđobivdu Finnmárkkus lea šaddan bivnnuheabbun maŋemus jagiid. Bivdojagi 2006:s báhččojuvvui árvvu mielde juohke guđát báččon rievssat Norggas Guovdageainnu suohkanis. ¶
Guovdageaidnulaš Isak Thomas Triumf lea viššalis rievssatbivdi, ja son maid dovdá guovlluid mat leat mielde prošeavttas. Son gal liiko go dákkár prošeavtta leat bidjan johtui, go maŋemus guokte jagi leat leamaš unnán rievssahat Finnmárkkus. ¶
Guovdageainnu stuimmit-filmma násttit rahpet odne Guovdageainnu filbmafestivála. Maiddái váldonásti Anne-Risten Juuso veadjá viimmatge geahččat filmma. ¶
Odne rahppo Sámi filbmafestivála Guovdageainnus. Dán jagi čalmmustahttá festivála erenoamážit Guovdageainnu stuimmiid, sihke Nils Gaupa filmma bokte muhto maiddái earaládje. ¶
Festivála buvttadeaddji Anna Anita Hætta Guttorm muitala alddiineaset máŋga ákka dasa. ¶
GULDAL: Rahpá filbmafestivála ¶
Vaikko vel álggus lei ge eahpádus mo dát šaddá váikkuhit meahcástanealáhusaide ja boazodollui, lohká Unjárgga sátnejođiheaddji Inger Katrine Juuso. ¶
Várnjárgga álbmotmeahcci rahppo dán sotnabeaivve. Álbmotmeahcci šaddá de okta dain stuorámus álbmotmehciin oppa Norggas. ¶
Maiddái eará álbmotmehciid ásaheami oktavuođas lea nugo boazoealáhus dovdan ahte sin guohtumat ja friddjavuohta gáržžiduvvo go eiseválddit ráfáiduhttet guovllu. ¶
GULDAL: Várnjárgga álbmotmeahcci rahpan ¶
Unjárgga sátnejođiheaddji Inger Katrine Jusso ii jáhke dán dáhpáhuvvat Várnjargga álbmotmeahcci oktavuođas. Dat guoská maiddái eará ealáhusaide. ¶
Várnjárgga álbmotmeahcci ráhppo Stuorrajogas Várggáid gielddas. ¶
Biras- ja ovdánahttinministtar Erik Solheim, stáhtačálli Heidi Sørensen ja Sámediggepresideanta Egil Olli, čađahit Várnjárgga Álbmotmeahci almmolaš rahpama. ¶
Álbmotmeahcci mii lea Báhccavuona-, Várggáid-, Čáhcesullo- ja Unjárgga gielddain, lea olles 1804 njealjehaskilomehtera viiddis. ¶
Álbmotmeahcis leat iešláganis šattut ja eallit danin go guovllu sáttut- ja eallit deaivvadit davvi Árktisa ja nuorta Sibira guovlluin .Várnjárgga boarráseamos kulturmuittut leat boarráset geađgeáiggi rájes, mii mearkkaša boarráset go 4500 ovdal Kristusa. ¶
Seammás deattuha Unjárgga sátnejođiheaddji, Inger Katrine Juuso ahte vaikko vel álbmotmeahcci lea ráfáidahtton guovlu, de dat ain lea báiki mii šaddá leat báikki olbmuid geavahusas. ¶
Ihttin dáidet olbmot fas beassat vuoji Ávanuorrái Oarje-Finnmárkkus maŋŋel go bákti njirai badjel dan áidna luotta dohko. Čorgendoaibma lea ain jođus, ja stáda geaidnodoaimmahaga Torkjell Johnsen muitala ahte okta vuodjenfealta rahppojuvvo guovttáigge ihttin. ¶
Ráhppát lea dakkár eana, mii lea veahá rámšolágan eana. Doppe leat buolžžat, dievát ja lea geađgái nugo govva čájeha. ¶
Dál leat máŋga geainnu gitta ja máŋgga geainnus lea ráidovuodjin Finnmárkkus. Sáhtát geahččat eambbo dieđuid nrk.no/trafikk -siiddus. ¶
Politiijat Bådådjos dieđihit ahte sii leat ožžon dieđu ahte lea ráigi Nordstrandveien geainnus. Ráigi lea dágahan ahte guovtti biillain lea billašuvvon juvllat. Sii ávžžuhit olbmuid vuodjit várrogasat báikkis. ¶
Ráissanieiddat vuite dán jagi Verddečiekčamiid Buvrovuonas, Návuonas, ja Kárášjoga joavku Skuohtenjárga ges dievdduid čiekčamiid. ¶
Oktiibuot 12 nissonolbmo- ja 26 dievdojoavkku serve dán jagi Verddečiekčamiidda Buvrovuonas. ¶
Ráissanieiddat vuite dán jagi Verddečiekčamiid. Finálas vuite sii Siskkit-Návuona vuostá. Spertagáisá/Iešjohka nieiddat oláhedje goalmmát sáji. ¶
Kárášjoga joavku, Skuohtenjárga vuite ivttá finála Verddečiekčamin Buvrovuonas, Návuonas. Sii vuite Sáivuomesidda vuostá finálas. Biertavárri oláhedje goalmmat sáji. ¶
Verddečiekčamin lágiduvvo maid suohpangiehta, njoarostallangilvu. Dán jagi lei Láhkkonjárgga njoarosteaddji, Mikkel Andreas Eira gii vuitii dán gilvvu. Nubbin buoremus suohpangiehta šattái Mikkel P. Bongo. ¶
Odne lágiduvvojit mánáid čiekčamat Buvrovuonas mat álget diibmu 13.00. ¶
Otná ovdalgaskabeaivve mearridii ovttajienalaš Ráissá suohkanstivra ahte Ráissa suohkana nammá galgá leat golmma gillii, sámi-, kvena- ja dáru. Dan muitala Bargiidbellodaga suohkanstivrra áirras Hilde Anita Nyvoll gii guhka juo lea bargan dan badjelii ahte maiddái sámegiela namma galggai dohkkehuvvot. Ášši sáddejuvvo dál gulaskuddamii. Dát mearrádus guoská dušše suohkana nammii, muhto son áigu joatkit bargat dan badjelii ahte Ráissas eanet sámegielat báikenamat dohkkehuvvojit almmolaš namman, dadjá Nyvoll. ¶
Rasistalaš ovdagáttut sáhttet leat čuvvon buolvvas bulvi, nu dadjá dutki ja stáhtadiehti Eva Josefsen. ¶
Son maid lohká vuohttán ahte juohke háve go sámepolitihkka lea ovdánan, de lea badjánan garra vuosteháhku sápmelaččaid vuostá. ¶
Mannan bearjadaga oaččui Finnmárkku Sosiálistalaš Gurutbellodaga stivrraláhttu Elin Henriksen ja su bearaš Mátta-Várjjagis roavva rasitalaš reivve. ¶
Dát bođii maŋŋá go Henriksen dajai Ovddádusbellodaga stuorradiggeáirasa Jan Henrik Fredriksena gilvimin rasisma go čuožžuha guolástusministára Helga Pedersena vuoruhit dušše sápmelaččaid iežas ámmáhis. ¶
– Go sámit čájehit máhtolašvuođa ovddidit sámepolitihka ja nu fitnet vuoigavuođaid sámiide, de dát sáhttá leat balddehatti sidjiide geat eai leat sápmelaččat. ¶
Sis han soaitá leat dakkár oaidnu ahte sámit eai leat ovttadássásaččat stuorát servodaga álbmogin, muitala dutki Eva Josefsen. ¶
Josefsen maid deattuha ahte lea dehálaš ahte njunuš olbmot servodagas čájehit vuostehágu rasisma ja vealaheami vuostá. ¶
– Nu lea ge dehálaš mo sii gieđahallet áššiid mat gusket rasismii ja vealaheapmái. ¶
Sampmi ¶
Lagabui 25 000 geardde fuomášuvvui klamydia diibmá. Sihke fástadoavttir ja seksologa oaivvildit ahte nissonolbmot eai galggašii atnit heahpadin fievrridit kondoma fárus. ¶
Leat stuorra kulturerohusat sámiid ja dážaid gaskka, muhto go lea sáhka kondomain, de gal leat mii oalle ovttaláganat. Mii eat leat viššalis kondomageavaheaddjit. Manne? ¶
Leago heahpat? Unohas? Mii eat dieđe. Dan maid mii diehtit lea ahte go eat geavat kondoma, de eat suddje iežamet klamydias dahje eará dávddain, mat gusket vuolledábiide. ¶
> Loga eanet NuFal-áššiid dás ¶
Álbmotdearvvašvuođa instituhta logut čájehit ahte diibmá fuomášedje klamydia lagabui 25 000 geardde. Klamydialohku lea leamaš ná stuoris jo máŋga jagi ja fástadoavttir, guhte maid jođiha Norgga álbmotmedisiinnalaš searvvi, Petter Brelin, ii leat hirpmástuvvan. ¶
– Dá lea juoga maid vásihan duollet dálle barggus. ¶
Nissonat geat fitnet su luhtte iskkaheamen iežaset, leat ožžon dávdda vuolledábiide go eai leat geavahan kondoma. Brelin rávve nissonolbmuid šaddat čeahpibun ráhkkanit seksuála ovttastallamiidda. ¶
– Nissonat galggašedje bidjat moadde kondoma vuolimussii veskui ja iige dainna heahpanit dahje dovdat ahte lea boastut. Dieinna lágiin nissonat ráhkkanit seksuála ovttastallamiidda seamma láhkái go livčče ráhkkaneamen márkanastit vuolgit. – Die lea buorre árvalus, muitala sexologa Siv Gamnes guhte earret eará bargá Klara Klok-neahttasiidduin gos son vástida nuoraid gažaldagaide seksa birra. ¶
> Loga maid: – Várut fal! Gummi sáhttá gádjut du ¶
Gamnes vásiha ahte máŋgga nissonolbmo mielas lea heahpat rokkastit kondoma veaskkus. ¶
– Nieiddat orrot ballamin das ahte navdojuvvojit plánemin seksa, ja dáinna lágiin orrot leamen hálljasat. Mu mielas galggašeimmet olahit dasa ahte lea seamma dohkálaš nieiddaide go bártniide fievrredallat kondoma fárus. ¶
> Les også: Denne kjønnssykdommen kan overleve antibiotika ¶
Álbmotdearvvašvuođa instituhtta logut čájehit ahte dávjjimusat fuomášit nissonolbmuin klamydia. Muhto lea gal maid nu ahte go lea seksuálalaččat ovttastallan geainna nu, de leat nieiddat čeahpit fitnat iskkaheamen leat go ožžon sávakeahtes dávddaid. ¶
Álbmotdearvvašvuođa instituhta logut maid čájehit ahte dušše 30 proseantta bártniin fitnet iskkaheamen lea go sidjiide njommon klamydia. ¶
– Nieiddain leat eanet vejolašvuođat iskkahit iežaset, nu mo dalle go vižžet prevenšuvnna doaktára luhtte dahje go finadit gynekologa luhtte. Soaitá maid leat nu ahte nieiddat leat čeahpit áimmahuššat iežaset dearvvašvuođa, muitala Hilde Kløvstad guhte lea álbmotdearvvašvuođa instituhta seniorráđđeaddi. ¶
Son jáhkká bártnit fertejit vuos vihkut alddiineaset juogalágan siva ovdalgo vulget doaktára lusa, omd. dovdat dávdamearkkaid dahje jus leat ožžon reivve mii muitala ahte ovddeš seksuála guoimmis lea dávda vuolledábiin. ¶
Stáhtaministtar Erna Solberg rehkenasttii čuohtejagiávvudeamis mo dáruiduhttinpolitihkka čuzii sámi álbmogii das rájes go vuosttaš sámi riikačoahkkin dollui Troanddimis. Stáhtaministtar čájehii ahte dáid maŋimuš logijagiid lea sámepolitihkas leamaš dehálaš mihttu njulget dáruiduhttinpolitihka negatiivvalaš váikkuhusaid. ¶
Fylkkamánne ja fylkadoavttir sáddiiga dán vahkus reivve Narviikka dahjege Áhkánjárgga ráđđealbmái mas gáibida ahte Áhkánjárgga suohkan ásaha oanehat ja guhkiáigge čovdosiid vai sáhttet váldit vuosttá iežaset suohkanii gullevaš olbmuid geat leat divššus joavdan dan muddui ahte eai dárbbaš šat leat Davvi-Norgga universitehta buohcceviesus. ¶
Kárášjoga skuvlla rektor, Jan Gunnar Johansen lea cealkán eret rektorbarggu. Ikte dat Kárášjoga ovdagoddi celkkii eret ráđđealbmá Elfrid Boine beaivvát ala, go nu ollu jođiheaddjit gielddas heitet bargguin. Konstituerejuvvon ráđđealmmájin, Kurt Maurstad ii loga sáhttit kommenteret leago Johansen okta sis gean dihte Elfrid Boine lea lihccojuvvon. NRK Sápmi ii leat ožžon Johansena ságaide. ¶
Riedja, mii sámebargiidbellodaga siskkobealde dál lea ihtán oidnosii sámedikkis, lea juoga mii dáidá leat olu čiekŋaleappot. Dan jáhkká ođasdirektevra Lars Birger Persen ságat áviissas. Persen jáhkká riidduid joatkašuvvat bellodagas dassážii go dat oalát luoddana. ¶
Otne de rievdada Norgga ráđđehus njuolggadusaid nannen dihte givssiduvvon mánáid vuoigatvuođaid. Ovdamearkka dihte leat Álttá logát luohkkálaččat vásihan givssideami masá beali eanet go gaskkamearálaččat riikkas. ¶
Rievssat jietnada máŋggaláhkai, ja jietnadeapmi sáhttá muitalit dálkki. ¶
Go rievssaha gulat reavgumin, de lea áigumin bivaldit. Jos njávgá garrasit, de gal njázuda. ¶
Go iđđedis dahje eahkedis skeaiká roažaidaddan láhkai, de lea skeaikimin buolašborggaid dahje guoldduid. ¶
Dá gulat Váljot albmá Ándde Máhte muitaleamen dalá reportarii Andreas Njárgii: Rievssat muitala - Ándde Máhtte ¶
Áibmu ráhkada rini. Jos mat bivvalis dálki lea leamaš ja de galbmigoahtá, ja áibmu lea njuoskkas, de ráhkaduvvo "jiekŋa" . Nu muorat ritnotge ritnálahkan. Vuovddit ritnot omd. skábman. ¶
Giđđat de šaddet roavkkut. ¶
Jogat roavkuluvvet go čáhci njiedjá jogas, go johka coahku (bodnesuossa suddá) ja dábálaččat dakkár báikkiin gahččáge johka: ¶
Dávjá báhcá jiekŋa guovttebeale gáttiide. Danin fertege giđa beallái jođidettiin váruhit go roavkkut sáhttet leat sorpmit. ¶
Geahča: Giđđajohka ¶
Ná čilge Bieskkenjárgga almmái Anders Johnsen roavkku: Roavku ¶
Loga maiddái: Suosat ¶
Lei Álttá biillavuoddji guhte lea filbmestan biilla mas boazu gesso biilla maŋis. ¶
Son muitala NRK Sápmái ahte son navdá dát lea vuddjon boazu danin go lulábealde Suolovuomi guvlui lei luodda varahuvvon. ¶
– Politiijat ožžon dieđu dáhpáhusas, ja lea Álttá Leansmánnekantuvra dahje boazopolitiijaide mearridan man ládje movt ášši galget dutkat. Dán dadjá Oarje-Finnmárkku politiijaid operašuvdnaguovddáža operašuvdnajođiheaddji, Andreas Vesterhus, lohka ¶
– Son vujii dien biilla maŋis ja oinnii ahte das lei reahka maŋábealde ja navdá ieš ahte lei boazosápmelačča biila dadjá biilavuodji. ¶
Biilavuodji muitala ahte son geahččalii bissehit biilla, muhto go dat ii bisánan de ii son ge das dahkan maidege. ¶
Ieš gal dadjá ahte sutnje orui áibbas čielggas ahte lei jápmán boazu, ja lasiha ahte gal boazoeaiggát livččii sáhttán lástakássii bidjat iige goallostit biilla maŋŋai. ¶
Biillakássas lei velá reahka. ¶
Politiijat operašuvdnajođiheaddji, Andreas Vesterhus dadjá ahte biilavuoddji sáhttá ráŋggáštuvvon rihkkumis geaidnojohtolatlága, muhto lasiha ahte lea beare árrat dál dadjat mii áššis dáhpáhuvvá. ¶
§ 3: Juohkehaš galgá vánddardit deastalaččat ja galgá leat áicil ja várrogas vai heahti ja vahát ii čuožžil, ja vánddardit nu ahte eará johtolat ii eastaduvvo iige muosehuhttojuvvo dárbbašmeahttumiid.Geaidnojohtolatláhka ¶
Veitrakklovens § 3: Juohkehaš galgá vánddardit jierpmálaččat ja galgá leat áicil ja várrogas vai heahti ja vahát ii čuožžil, ja vánddardit nu ahte eará johtolat ii eastaduvvo iige muosehuhttojuvvo dárbbašmeahttumiid. ¶
Operašuvdnahoavda ii sáhte vel dadjat bohtetgo politijat dutkat ášši. ¶
Guovdageainnu suohkan gáibida 75.000 ruvnno čáhce- ja kloahkkaálggahandivadiid ovddas Guovdageainnu rohkosviesus. ¶
Guovdageainnu suohkan gáibida ahte Guovdageainnu rohkosviessu máksá 75.000 ruvnnu čáhce- ja kloahkka álggahandivadiid ovddas. Dán ii riekta ipmir rohkosviesu doarjjajoavkku Asbjørn Hunnes. ¶
– Dát lea boastut, sii galget máksit dušše 25.000 ruvnno, lohká son. ¶
GULDAL: Suohkan gáibida 75.000 ru. rohkosviesus ¶
Guovdageainnu suohkana áššemeannudeaddji lea beassášluomus, eatge leat su ožžon ságaide. ¶
Vađat leat dávjá marrasiid gaskkas. ¶
Vađđa lea čuovggoeana marrasiid gaskkas. (Gč. govas gokko eai leat muorat.) ¶
Maras lea guhkes, veahá alla eana mas leat ollu muorat. ¶
Muorat hui olu, čoahkkemuorat. Das lea dávjá ája dahje jogaš. (Gč. govas gokko čoahkkemuorat čáhppájit.) Suovkka ektui rođus leat guhkes muorat, ja dat lea viidát ja muorat šaddet guhkkodahkii. Jos rođus lea njárbadat báiki, gaska, de dat gohčoduvvo rohtoboatkkan. ¶
John Ness almmustahttá farga romána mas lea sáhka sápmelaččain, dážain, ruoŧŧilaččain ja skealmmain. Girjji namma lea «Rettferd» . ¶
John Ness lea čállán vuosttaš girjji, maid muitala gárvánit almmustahttimii golggotmánu loahpas. Ii son leat ovdal čállán makkárge girjjii, muhto son lea álo liikon muitalusaide. Ja go juo lea nu, na de gávnnahii buoremussan čállit girjji vai olaha eanebuidda. ¶
Girječálli muitala iežas čállit sápmelaččain, dážain, ruoŧŧilaččain ja skealmmain. Girjji váldopersovnnat leaba Ellen Margrethe Neila ja Jan Kiberg. Ellen Margrethe lea gullevaš boazosámi bearrašii, son lea Jacob Neila áddjut. Jacob Neila lea okta dain riggámus boazosámiin Tjielome orohagas. Ellen Margrethe dat galgá árbet ádjás, muhto de geavvá nu ahte Ellen Margrethe eadni jápmá gárddástaladettiin imašlaš láhkai. ¶
Ellen Margrethe gávdná de reivve mas oaidná man stuorra eallu ádjás lei ovdal go jámii, muhto dál ledje dát olu bohccot jávkan. Danne mearrida dutkagoahtit gosa bohccot leat šaddan. ¶
Jan Kiberg lea almmái gii lea bargan njeallja jagi fránska fremmedlegionenis. Son lea máhccan Norgii danne go hálidii ráfálaš guovllus eallit, ja lei vánddardeamen Tjielome mehciin go fuomášii nuorra nieidda gálašeamen jávrrážis, gos son lávii dápmohiid bivdit. ¶
Dás rájes de dáhpáhuvvagohtet áššit mat rohttejit lohkki dáid fearániid máilbmái. ¶
Girječálli John Ness lea bajásšaddan Njárggas dahjege Stokmarknesas Viestterállasis. Iežas muitala dovdat olu olbmuid Snoasá guovllus, ja doppe lea son olu mátkkoštan mehciin. Ja dáin mátkiin fuomášii čállit girjji justa fal sápmelaččain, dážain, ruoŧŧilaččain ja skealmmain. ¶
John Ness almmuha dán mánu loahpas iežas vuosttaš girjji. Son lea 54 jagi boaris, ja lea rievtti mielde inšenevra ja lea bargan Off Shore doaimmain. ¶
Olympia gilvvuid ekspearttaguovttos jáhkkiba ahte Romsa-2018 lea vejolaš lqgidit, muhto dat leat guhkkin eret trendy. ¶
John ja Margaret Gold jáhkkiba ahte Romsa-2018 lea vejolaš čáđáhit, justta danne go lea eksohtálaš, árktalaš ja seammás urbána. ¶
– Muhto Romsa-2018 lea maid eahpetrendy ja eahpedábáláš, dadje Olympia gilvvuid ekspeartta Margaret Gold. ¶
GULDAL: Leago Romsa 2018 veadjetmeahttun ¶
Romssas lassanii olmmošlohku 0,8 proseanttain, Nordlánddas ges 0,4 proseanta ja Finnmárkkus 0,5 proseanta, boahtá ovdan Statihkalaš guovddášbyråa loguin. Dušše Oslo, Akershus ja Østfold fylkkain lea olmmošlohku lassanan eanet go Romssas. Romssagávpot lea stuorimus, lassaneapmi lea 1,4 proseanta, muhto Álttás lassanit eanet olbmot, 1,7 proseanttain. Álttás leat dál 20.446 ássi. Logut leat 2016is, 2015ii ektui. ¶
Ikte eahkes besse Romssa gávpotsápmelaččat rahpasit muitalit oainnuideaset Sámedikki ja Romssa suohkana oktasaš ovttasbargošiehtadusa birra. ¶
Vaikke ii leat go 10 mánu das rájes go šiehtadus bođii doibmii, de oidnet gávpotsámit das dál juo ávkki. ¶
Romssa sámesearvvi jođiheaddji Sauli Guttorm dadjá ahte sámeviessu orro vuosttaš konkrehta ávki, moaddelot jagi barggu maŋŋá orro deaivvadanbáiki ollašuvvamin. ¶
Ja jus sii áigot dál ná oanehis áiggi maŋŋá árvvoštallat, dat mearkkaša ahte dán guokte ovttasbargoguoimmis lea hállu ollašuhttit dan mii čuožžu dan šiehtadusas. Erenoamážit diehtojuohkkin sámiid birra Romssa álbmogii lea hui dehálaš. ¶
Sámediggi dat lei bovden Romssa sámiid čoahkkimii ikte eahkes, gullan dihte sin oainnuid ovttasbargošiehtadussii gaskkal Sámedikki ja Romssa suohkana mii dahkkui logi manu áigi. ¶
Šiehtadus geatnegahttá sihke suohkana ja Sámedikki láhččit dili vai Romssa sámi albmot beassá ovddidit gielaset ja kultuvrraset, ja ahte dat maid lea oidnosis gávpogis. Dat lea dehálaš dadjá Guttorm. ¶
Ievttá čoahkkimis gosa ledje badjel 30:is boahtán, lei ge olu sáhka sámi viesu ásaheamis. Suohkan lea juo gávdnan lanjaid dasa guovdu gávpoga, sámediggi lea gearggus bidjat dasa ruđa. ¶
Dal ii leat go mearridit viesu sisdoalu ja oamasteami. Sátnejođiheaddji Jens Johan Hjort jáhkka sin moatti jagis nagodit cegget sámi vistti Romssas. ¶
Otne čoahkkinastá Sámediggi Romssa gávpotráđiin ja suohkaniin, šiehtadusa ektui galget sii deaivvadit juohke jagi sagastallat mo ovddasguvlui ovttasbargat. ¶
Sámediggiráđđelahttu Ann-Mari Thomassen dadjá sin oanehis áiggis jo oaidnán konkrehta bohtosiid, earet eará leat gávpogis ihttigoahtán sámi silttat, mii moatti jagi áigi dagahii olu stuimmiid. ¶
12 miljovnna leat stajiduvvon go dušše bealli oahpponeavvuin maid Sámediggi lea dorjon ruđalaččat, leat gárvvistuvvon, čájeha Finnut Consult rapporta. ¶
Rapporttas daddjo ahte ii leat buorre go olles ruhtasumit leat mákson prošeavttaide mat eai leat gárvvistuvvon. ¶
Badjel 12 miljovnna ruvnno, 2001 ja 2005 gaskka, sáhttá dáinna lágin mannan duššás. ¶
Dán ruđa ovddas eai leat dalle ihtán dat oahpponeavvut mat livčče galgan, čájeha rapporta. ¶
GULDAL: Oahpponeavvut eai gárvvistuvvo ¶
- Jagiid čađa leamaš dieinna lágiin ahte mii leat ruhtadan prošeavttaid main buot eai leat čađahuvvon. ¶
Min mielas lea dat váttisvuohta go ii oro riekta geavahit almmolaš ruđaid go bohtosat eai boađe, lohká Sámedikke presideanta Aili Keskitalo. ¶
Rapporta duođašta ahte min vuogádat ii leat doarvái buorre dán oktavuođas. ¶
Dáinna mii hálideat bargat ja dan dihte lea ge dát árvvoštallan čađahuvvon, lohká Keskitalo. ¶
Vaikko Sámis lea ge stuora dárbu ođđa oahpponeavvuide , de leat dušše bealli álggahuvvon oahpponeavvoprošeavttain gárvanan ¶
Oktibuot dán áigodagas leat 315 oahpponeavvoprošeavtta álggahuvvon, mii dagaha birrasii 53 ođđa prošeavtta juohke jagi. ¶
Dáin leat dušše 146 prošeavtta gárvvistuvvon. Dát mearkkaša ahte 46 proseantta prošeavttain leat ollašuvvan, čállá Finnut Consult rapportas. ¶
Čakčat go lastavuovdi ruškkodišgoahtá, de lea ruški dahje ruškeáigi. ¶
Lastamuorat ruškkodit, ja go rásit ja suoinnit goiket ja billašuvvet, de dat gis goldnet. ¶
Sámi musihkka beaggá, muhto váilu ruhttá sin máibmái doalvut, lohká musihkkabuvttadeaddji ja lágaduseaiggát. ¶
– Mon dieđan man váttis lea buori musihka fállat eará guovlluide go sámis, čilge Magnus Vuolab. ¶
Gula: Musihkka ii beasa máilbmái ¶
Kárášjohkalaš Magnus Vuolab čuojaha, buvttada ja sus lea maid iežas musihkkalágádus, danin dovdá son bures mo dát doaibmá. ¶
– Dat lea hui ollu ruđa duohken jos galgá lihkostuvvat, jáhkká Magnus Vuolab. ¶
Sámi musihkka lea beaggán maiddái stuorrá riikkamediáin, muhto ain livčči dat bargu ahte fuomášuhttit dán musihka. ¶
Magnus Vuolab lohká ahte jos galgá lihkostuvvat olggobeallai sámi olahit musihkain, de ferte geavahit ruđa fuomášuhttit musihka. ¶
– Go nu mo Sámedikkis ohccá doarjaga musihkkabuvttadeapmái, de manná ruhta buvttadeapmái ii ge jurddašuvvo márkanfievrredeapmái, čilge Vuolab. ¶
Mari Boine, Duolva Duottar, Ann Mari Andersen, Johan Sara jr., Frode Fjellheim, Niko Valkeapää ja Intrigue, dalle lea namuhan muhtin joavkkuid mat sámis ja Norggas leat gullon, muhto lea varra dušše Mari Boine gii lea nákcen fuomášuhttit su musihka olggobeale sámi ja Norgga. ¶
Go Kárášjohkalaš Magnus Vuolab hállá sámi musihka birra, de jurddaša mo sáhttá lihkostuvvat maiddái sámis. ¶
– Jos livčči sierra fitnodat mii márkanfievrreda dán musihka, de livčči buorre sámi musihkka olahit ođđa guovlluid, go sámi lágádusain ii gal gávdnu dál diet ruhta, loahpaha Vuolab. ¶
Finnmárkku kultuvra, ealáhus- ja johttolatlávdegoddi juolloda beal goalmmat miljovnna kruvnna Naranaš geaidnodoaimmaide Guovdageainnus. ¶
Oktibuot lea Finnmárkku fylkkagielda dál juollodan 5.5 miljovnna kruvnna dien luotta ja šaldi huksemii. ¶
Guovdageainnus ráhkadišgohtet luotta mii galggašii álkkedit mineralafitnodagaid bargguid ja naranašgeađggi fievrredeami guorbmebiillaiguin. ¶
- Geainnu ja šaldi huksen Naranažži galgá ovdánahttit báktedoaimmaid Guovdageainnus, seammás go eambosiid fitnejit bargui. Nu lohká fylkkaráđđi Kåre Simensen. ¶
Guovdageainnu suohkanstivra lea ikte mearredan gárvvistišgoahttit Naranaš luotta. ¶
Guovdageainnu suohkan šaddá váldit badjil ovcci miljovnna kruvnna sturrosaš loana dien luotta loahppabargguide. ¶
Nu máksá luodda ja šaldi meastta 20 miljovnna kruvnna gárvvistit. ¶
– Máze-kvartsihtta lea erenoamáš danin sávvá suohkan ahte ođđa geaidnu buktá eambbo bargosajiid, nu lohká sátnejođiheaddji Klemet Erland Hætta. ¶
Váikke vel ruhtaautomáhtat leat ge dál jávkaduvvon miehtá Norgga, de lea ain vejolaš speallat ruđaiguin interneahtas. ¶
Dovddus speallanvejolašvuohta lea ain neahttapoker, mas sáhttá golahit olu ruđa jus vuos darváneaš dasa. ¶
Dalle gal sáhttá dagahit maiddái váttisvuođaid bearrašii, lohká psykologa. ¶
– Neahttapokeris leat dušše vihtta proseanta spelliin geat vuitet, lohká aŋgiris neahttapokerspealli, Hans Ari Varsi ¶
GULDAL: Neahttapoker ja ruhtaspeallan ¶
Neahttapoker ja eará interneahtta-ruhtaspealut soitet váldán dan saji mii ovdalis lei ruhtaautomáhtain, muhto dán in fidne ovttage duođaštit. ¶
Hans Ari Varsi, Bærumas doaivu ahte livčče seamma olu neahttapokerspeallit vaikko vel automáhtat gávdnoše ja jáhká maid spealliid logu lassanit. ¶
Varsi muitala ahte lea speallan dábálaš koartapokera juo mánnán ja álggii neahttapokerin go lei 17 jahkásaš. ¶
Son lea vuoitán moddii stuora ruhtalána ja lohká maid manahan moadde mánnobálkká dáinna speallamin ja son gal ii ávžžut buohkaid searvat. ¶
Dát leage álgu ahte olbmot darvanit nugo neahttapokerii, lohká Sámi nášunála gelbbolašvuođa psykologaguovddaža psykologa, Anne Lene Turi: ¶
Lea leamaš váttis gávdnat duođaštusaid dasa man olu ruđa norgalaččat goláhit neahttapokerii ja eará ruhtaspealuide. ¶
Psykologa Anna Lene Turi, muitala ruhtaautomáhtaid speallama birra ahte speallan daiguin sáhtii dagahit stuorra ekonomalaš váttisvuođaid olles bearrašiidda, muhto nu sáhttá maid neahttapokerspealli šaddat: ¶
Bargiidbellodaga Sámedikki válgaprográmmas lei ruhtaspeallanváttisvuohta mielde, ja Sámediggepresideanta, Egil Olli, gal lohká ge iežaset bellodaga bargan váttisvuođain. ¶
Go vuos neahttapoker ja eará neahttaspealut leat šaddan váttisvuohtan de gávdno veahkki dás beassat eret, lohká Sámi nášunála gelbbolašvuođa psykologaguovddaža psykologa, Anne Lene Turi ¶
Dálvet go leat bivvalis biekkat ja arvi, de sáhttet dan maŋŋá šaddat ruoŋat. ¶
Go bivvaliid njázuda ja go dan maŋis galbmá, de šaddá ruokŋa (garra muohtagiera). ¶
Kárášjoga vieljaš guovttos Anders ja Nils Johnsen muitaleigga Sámi Radio journalistii Anne Kristine G. Rikardsenii mat ruoŋat leat. Dás gullat maiddái rotta: ¶
GULDAL: Ruo?at ja rodda ¶
Čakčat ja maiddái skábman go lea unnán muohta, dalle lea roddasiivu. Go dákkár siivvu dagai, de reahka sáhtii mannat guovdat go lei nu unnán muohta ja garas vel dat. ¶
Cuoŋu gis boahtá idjagalbmagiin, dábálaččat giđđat. Ja go cuoŋu lea, dalle lea dávjá maid eambbo muohta. ¶
Ruokŋadálvvi lea muohta beallegaras. ¶
Jos guovvamánus roađđida eahkes ja atná bivvaliid, dalle šaddá ruokŋadálvi. ¶
Daddjo ahte jos varihis guorbá čeabet, de leat muohtaravddat guorbadan čeabeha suovnnji čuoladettiin. Varit, mas čeabet lea guorban, lea buorre boazu go lea nu gievra ahte čuollá suovnnji. ¶
Ruostibuolaš lea garraseamos buolaš. Dalle sáhttá leat vaikko 50 gráda. ¶
– Albma buorre luonddugáhttemii, dadjá Alma Sabbasen Helander. Otná rájes lea Kárášjoga ruskavuostáiváldinstášuvdna rabas guovtti geardde vahkus. ¶
GULDAL: Buoret rabasáigi ¶
Maŋŋel go Sámi Radio muitalii váttisvuođa birra Kárášjoga ruskavuostáváldimis, de leat gielda ja Finnmark Miljøtjeneste šiehttan doallat vuostáváldima dávjjit rabasin. ¶
Otná rájes lea Mánneváre doapparbáiki rabas guktii vahkkui, distaga diibmu 1500 rájes 1800 rádjai, ja duorastaga nu go lea leamaš, diibmu 1200 ja 1800 gaskkas. ¶
Rusta gullá erenoamážit dálvái. ¶
Rusta loktana čázis. Muitaluvvo ahte mearas lea dálvet rusta go leat lullebiekkat. Maiddái dalle go ealu vuojeha dálvet, de čuožžila rusta. ¶
Vuot an šaddá ruvkedoaibma dehálaš válgaáššin, ja fálesnuori ruvkedoaibma lea ovdal earuhan Finnmárkku bargiidbellodaga ja sámi bargiidbellodaga. Ronny Wilhelmsen lea bargiidbellodaga válgalávdegotti sámediggepresideantaevttohas, ja lohká iežas áigut vuhtiiváldit sin geain leat vuoigatvuođat fálesnuoris. Ja bargiidbellodaga sámediggepresideantaevttohasa válljejit lávvardaga. ¶
– Mun gal in ipmir movt Riehppovuona ruvkedoaibma galggašii heađuštit boazodoalu, go dát ruvkedoaibma han doaimmahuvvo eatnanvuolde. Nu dadjá Fálesnuori Bargiidbellodaga suohkanstivrra áirras. ¶
Fálesnuori bargiidbellodaga suohkanstivrra áirras, Ingar Eira, gal ii mieđa daid čuoččuhusaide ahte ruvkedoaibma Riehppovuonas Fálesnuori suohkanis galggašii leat hehttehussan boazodollui. ¶
– Dál plánejuvvo ruvkedoaibma eatnavuolde, ja mu dieđu mielde gal bohccot han eai guođot eatnanvuolde. Nu dadjá Fálesnuori bargiidbellodaga suohkanstivrra áirras, Ingar Eira. ¶
Ingar Eira lei mielde suohkanstivrras gos Nussira ruvkeplána ovttajienalaččat dohkkehuvvui Fálesnuori suohkanstivrras. Eira dadjá ahte áidna ášši mas lei guovtteoaivilvuohta suohkanstivrras, lei gosa ruvkebázahusaid galge luoitit. Muhto das Fálesnuori suohkanstivrra eanetlohkku doarjjui bázahusaid luoitima Fálesnuorrái, dadjá Ingar Eira. ¶
Ingar Eira atná imašiin jus Sámediggi ruđalaččat áigu doarjut Fieddara orohaga jus sii áigot lágasteami bakte áigot geahččalit bissehit ruvkedoaimma. ¶
– Dat mii lea imaš lea jus Sámediggi ovtta ealáhusa áigut doarjut. Sámediggi han lea buohkan sámepolitihkalaš ásahus, ja dalle gal eai leat Sámepolitihkkarat ipmirdan mii sin rolla lea. Jus nu dahket, de gal Sámediggi maiddái ferte eará ealáhusaid maiddái doarjut, dadjá Inga Eira. ¶
Sámediggi lea váidán Birasgáhttendirektoráhta mearrádusa mii addá Nussir ruvkefitnodahkii lobi luoitit ruvkebázahasaid Riehppovutnii Fálesnuori suohkanis. Sámediggi bivdá Dálkkádat- ja birasdepartemeantta rievdadit mearrádusa, ja biehttalit Nussir ohcama beassat čađahit ruvkedoaimma nuoskkidanlága vuođul. ¶
Norgga Luonddugáhttenlihttu ovttas 11 eará biras-, astoáigge- ja ealáhusorganisašuvnnaiguin váide ovdal juovllaid Norgga EFTA bearráigeahččanásahussi ESA:i go oaivvildit ahte Norga rihkku EO čáhcedirektiivva go leat dohkehan luoitit ruvkebázahusaid sihke Førdevutnii Sogn ja Fjordane fylkkas ja Báhčaveaivutnii ja Riehppovutnii Finnmárkku fylkkas. ¶
– Norga dárbbaša ahte finnmárkku ruvkedoaibma beaktuduvvo, nu lohká stuorradiggeáirras Helga Pedersen. Dan gal sámediggi garrasit vuosttalda. – Sámediggi ii leat dohkkehan minerálalága, ja danin lea váttis sin bealis dohkkehit ahte ruvkedoaimmat ásahuvvojit sámi guovlluide, lohká Dálkkádat- ja biras sámediggeráđđi ja Árjja bellodatjođiheaddji, Inger Eline Eriksen. ¶
Nikkelis Ruošša bealde illá vulget olggos dáluin, go nikkelruvkkis borggista nu suhkkes suovva. ¶
Publisert ¶
Ruošša bealde Nikkel-gávpogis, Norgga rájá láhka, ballet olbmot iežaset dearvvašvuođas. ¶
Guovllus lea maŋimus beivviid leamaš suhkkes suovva, man leat mearkkašan maiddái Norgga beal rájá. ¶
Suova dihte lea leamaš hui lossat vuoigŋat, muitala nikkellaš Olga Torubajova telefongeažis Nikkelis. ¶
- Suhkkes suovva lea stuorra váttisvuohta ja leamaš jo muhtun áiggi. Mii geahččalit orrut siste ja doallat lásaid gitta, muitala Torubajova Nrk:ii. ¶
Ruoššabeali Nikkel gávpogis leat 16 000 ássi. Báiki lea rádjaguovllus, ja dohko dárppašuvvo sierralohpi jus hálideaš fitnat ja deaivvadit doppe olbmuiguin. ¶
Dárogielhálli Irina Neganova, gii dál lea Nikkelis, govvida dili ahkidin. ¶
- Mii eai oaččo mángelágan virggálaš dieđu, muhto márkanis lohket suovvan dasgo sulfurfábrihkká (suomagillii rikki) lea gitta. Buohkat dihtet dan, go buohkat dán gávpogis han barget nikkelrusttegis. ¶
Sulfurfabrihkká lea gitta, muhto jotket ain nikkelmalmma suddademiin, buhttiskeahttá. Danin lea guovlu suovvan, lohká Neganova. ¶
Neganova mielde ii leat nuoskkideapmi leamaš ná vearrái mángga jahkái. - Biegga bossu čađat gávpoga guvlui. Gávpogis lea suhkkes alitlágan suovva ja lea lossat vuoignat. Olbmot gosset ja bartidit allergiijaiguin, lohká Neganova. ¶
Svanhovd birasguovddážis Čoalbmejávrris (Svanvik) Mátta-Várjjagis bearráigehččet Nikel guovllu birrasa. Ikte ii lean sis mihkkige dieđuid mainna duođaštit Nikela nuoskkidanváttisvuođa. ¶
Norilsk-Nikel -málbmafitnodat, dat jođiha nikkelrusttega. Ikte álmmuhii fitnodat stáhtalaš tv kanála GTRK Murmansk bokte, ahte leat sáddemin áššis preassadieđáhusa. ¶
Nikkellaččat goittotge ballet dearvvašvuođaset bealis. ¶
Go jo arvesuojitge ráigánit olgun, maid de dahká áibmu sin geahppagiidda, jearrá Neganova. ¶
sŧnc ¶
Sámeálbmot Bellodat botke čanastusaid mat leat Norgga Sámiid Riikkasearvái. ¶
Sámeálbmot Bellodat ii áiggo šat ovttasbargat NSR:in. ¶
Riikkačoahkkimis dán vahkkoloahpa mearrida bellodat botket čanastusaid mat leat leamaš NSR:ii. ¶
SáB jođiheaddji Birger Nymo lohká iežaset maid áigut digaštallat daid siskkáldas riidduid mat lea leamaš bellodagas. ¶
SAB BOTKE OKTAVUODAID ¶
Sámeálbmot bellodaga riikačoahkkimus ikte Kárášjogas válljejuvvui Birger Nymo fas bellodaga jođiheaddjin. ¶
Publisert ¶
Son lohká bellodaga stuorámus hástalussan leat Sámediggeválggaid 2009:s. SáB áigumuš livččii dalle ovttasbargat Norgga Sámiid Riikaservviin, vai ovttas singuin sáhtaše beassat eanetlohkui Sámedikkis, lohká Nymo. ¶
GULDAL: SáB riikačoahkkin ¶
Jahkečoahkkin válljii Elfrid Boine nubbinjođiheaddjin. Muđui leat stivrras Iver Utsi, Stig Arne Somby ja Solbjørg Ravna. ¶
Sáhkadit mearkkaša ahte mii nu šaddá suohkadit. ¶
Dál lea moatti mánu geažes suidnenáigi, ja de lea hui somá boahtit dakkár suoidnebáikái gos sáhkadit lea gámasuoidni. Dalle ii ádján bonjaldatnáre čuohpastit. ¶
60-jahkásaš niso lea ožžon sáhko badjelaš 6500 ruvnno maŋŋá go son rihkui trafihkkalága Kvaløyslettas Romssas. ¶
Sampmi ¶
Persovnnalaš hárjeheaddji lohká ahte lea buorre vuođđohárjehallama dahkat ruovttus. ¶
Lea álki lohkat ahte olmmoš berre hárjehallat valáštallanlanjas, muhto ii leat mihkkige dárbbuid dohko mannat. Persovnnalaš hárjeheaddji Ingá Márjá Sarre (36) lea jo moadde jagi bargan dainna, ja lea jo veahkehan máŋga olbmo beassat buriid vuimmiide. ¶
Son muitala ahte go olmmoš hárjehallagoahtá, de lea dehálaš ahte it álgge nu garrasit, muhto gulul. ¶
– Sáhtát mahkáš álgit guktii vahkkui gievrudahittit iežat, ja dasa lassin lihkadat 20-30 minuhta juohke beaivve. Vázzit, čuollat muoraid dahje hoigat muohttaga leat buorit hárjehallanvugit , muitala Sarre. ¶
Son lea jo máŋgii ráhkadan ruovttuhárjehallan-plána iežas kundariida, ja sii orrot leamen duhtavaččat dainna. Doppe eai dárbbaš nu olu rusttegiid, dakkáriid maid olbmot geavahit go leat valáštallanlanjas. ¶
– Doppe sáhttet olbmot geavahit iežaset rupmaša, ja eará geahppa rusttegiid nugo mahkáš gummebáddi. Vuođđohárjehallamii dat leat buorit, lohká Sarre. ¶
Go hárjehallá ruovttus de muitala Sarre ahte ferte olles rupmaša lášmmodahttit, muhto lea dehálaš ahte nagoda loktet riekta vai ii čuoza čielgaidja ja olggiide. Muhto sáhttá maiddái leat váttis doalahit movtta, ja dasa lea Sarres ráva: ¶
– Ferte jurddašit bohtosiid birra. Dávjá go lea heajos beaivi, de boahtá hui buorre dovdu maŋŋel hárjehallama. Dalle lea maid hui movttiidahtti go lea nagodan dan, go dat addá olu vuoimmi ja fámuid, muitala. ¶
Son muitala ahte máŋggas geat hárjehallagohtet háliidit jorba bađa ja unna čoavjjáža, ja liikojit go lihkostuvvet. Son liiku maid oaidnit go su kundarat besset buriid bohtosiidda. ¶
– Go mii vuosttaš geardde mihtida iežamet, ja nubbi mihtideamis jo oaidnit erohusa, de šaddet hirbmat buori millii, ja lohket «Waao! 5 cm! Nu olu go lean seggon» , muitala Sarre. – Sihke mun ja mu kundarat šaddat hui lihkolaččat go buriid bohtosiid olahit. Mus lei okta hárjehalli gii seakkui 10 cm mánus, ja go nu geavvá, de šaddá olbmui maid mokta, lohká Sarre. ¶
Dál lea olu sáhka das ahte olmmoš galgá borrat rivttes borramušaid ja galgá leat šođbat oaidnit, ja ieš gal Sarre borrá dušše ráinnas bierggu. Su ráva lea ahte olmmoš galgá borrat riekta, muhto ii borrat menddo unnán. ¶
– Bora rivttes borramuša, nugo ovdamearkka dihtii ráinnas bierggu. Lea maid dehálaš ahte borat njealje geardde beaivái, ja dasa mun liikon ge, ahte beasan ollu borrat, lohká Sarre. ¶
Sarre lea lohkan ollu borramušaid birra. Son lea maid ieš geahččalan iešguđetlágan diehtaid, dakkáriid, mat leat dearvvašlaččat. Su mielas olbmot geat barget olu fitnessain borret menddo unnán. ¶
– Sis leat beare unnán buoideproseantta, ja dat ii leat dearvvašlaš go nu lea guhkit áigge. Go oainnán Instagrámmas fitness-nieiddaid, geain lea hui unnán buoidi, de jurddašan ahte dat ii sáhte leat dearvvašlaš, lohká Sarre. ¶
Viidáseappot muitala ahte sáhttá nu eallit oanehis áiggi, muhto dearvvašvuođa dihtii galgá leat unnimusat 14 % buoidi olmbos. ¶
– Jus beare unnán buoidi lea, de sáhttá massit mánnodávddaid. Olmmoš ferte jurddašit ahte borrá doarvái, ja guldala maid rumaš muitala. Dat lea dehálaš, muitala Sarre. ¶
Sarre lea jo muitalan ahte lea dehálaš borrat sullii njealje geardde beaivái, ja muittuha vel ahte lea hirbmat dehálaš borrat maŋŋel hárjehallama. ¶
– Jus ii bora maŋŋel go lea hárjehallan, de rumaš ieš loaktigoahtá dehkiid - dat šaddá dego kannibála. Dalle leat duššáš hárjehallan, nu ahte mun in goassege ávžžut olbmuid orrut borakeahttá borranáiggiid, dalle seastigoahtá rumaš buoiddi, muitala Sarre. ¶
Otne šiehtadallá NHO luftfart ja fágasearvi Junit bálká ja bárgoeavttuid birra. Jus eai soabat de guđđet birrasii 200 bargi barggu sotnabeaivve. Bargoheaitta váikkuha Bådåddjo, Troanddima, Bergena ja Stavanger girdišiljjui, čállá NTB. Riikasoabadalli Riksmegler geahččala oažžut NHO Luftfart ja fágasearvve Junit soabadait. ¶
Jus eai soabat gielddaid bálkášiehtadallamiin gaskaidjii, de álggahit njealji Finnmárkku suohkana bargit bargoheaitaga bearjadat iđida rájes. ¶
Publisert ¶
Gielddasuorggis dat sáhttá šaddat streaika ihttá rájes. Finnmárkkus váldet dalle 230 bargi bargoheaitagii njealji suohkanis. Finnmárkku Fágalihttu jođiheaddji Bjørg Tapio lohká ahte bealit eai leat eai lahkage soabadeami: ¶
GULDAL: Finnmárkkus sáhttet fas streiket ¶
Ráđđehus árvvoštallá váldit Sámedikkis eret válddi ráhkadahttit sámegiel oahpponeavvuid. ¶
Dan duođašta Bargo- ja searvadahttindepartemeantta sámi stáhtačálli Raimo Valle: ¶
GULDAL: Sámi oahppogirjjit ¶
Golbma biebmanfitnodaga geat buvttadit steriila biebmoluosaid sáhttet oažžut beaivesáhkuid jus eai leat sihkkarastán ahte guliin lea dohkálaš dilli njukčamánu 15.beaivái. Nu dieđiha biebmobearráigeahčču preassadieđáhusas. 800 000 kruvdnosaš beaivesáhku leat dan maid NRS Norway Royal Salmon ja Nord Senja Laks ja Wilsgård Fiskeoppdrett šaddet oktiibuot máksit. Fitnodagat leat lohpidan vástidit biebmobearráigehččui ovdal áigemeari. ¶
Dál leat elektrihkkárat bárrahassii molsumin ođđa el-rávdnje mihtidan rusttegiid Norgga ruovttuin. Muhto Datatilsynet fuomášuhttá ahte dát rusttegat sáhttet snuoggat elektrovnnalaš dieđuid olbmo priváhtaeallimis. ¶
Amanda Kernell filbma lea dál vuvdon Level-K selskáhpa čađa sihke Amerihkkái, Kinai ja Japanii. Dán dieđiha Rushprint.no neahttasiidu. Filmmas oainnat ovtta muitalusa Elle Marja birra (Lene Cecilia Sparrok neaktá) guhte jorgala sealggi su sámi duogážii. ¶
Amanda Kernella filbma «Sameblod» lea fas vuoitán bálkkašumi. Dán háve Valhalla Award for Best Nordic Film, Santa Barbara gaskariikkalaš Filbma Festivalas Californias, Amerihkás. Filbma lea maid vuoitán bálkkašumiid earre eará riikkaidgaskasaš filbmafestiválain Göteborgas ja Thessalonikis. ¶
Amerihkálaš fitnodat Synergetic Distribution lea oastán vuoigatvuođaid beassat čájehit sameblod filmma Amerihkás. Nu čállá V«ariety áviisa. Filbma lea maid vuvdon Japánii, Hongkongii, Kinnai ja Tsjekkiai. Sameblod filbma čalmmustahttá vearredaguid sápmelaččaid vuostá ruoŧa bealde 30-vuođđologus. Filmma bagadalli lea Amanda Kernell ja dát lea su vuosttaš filbma. ¶
Muhto ráđđehus ii mieđit gal gieldinválddi ii Sámediggái iige boazodollui, lohká Bargo- ja Searvvadahttinministár Dag Terje Andersen. ¶
Ráđđehus árvala Stuorradiggái ahte Sámediggái galgá cuiggodan-váldi dan ođđa gielddaid plánen- ja huksenlágas. ¶
Sámediggi ja boazodoallu ovttas ožžot nana válddi huksenoktavuođaide nu go viesso-, bárta- ja industrijahuksemiidda guovllus, lohká ođđa sámeministár Dag Terje Andersen. ¶
GULDAL: Sámedikki cuiggodanváldi ¶
Stáhtáráđđi čilge ahte čuiggodeapmi galgá leat mielde buot áššemeannudemiin, mii mearkaša ahte jos Sámediggi cuiggoda muhtin gieldda huksenplánaid, de manná ášši vuostasin filkkámánnái ja sáhttá loahpas meannuduvvot Birasgáhtten departemeanttas. ¶
Andersen muitala ahte cuiggudanváldi dattege ii mearkaš ahte go Sámediggi dan geavaha, de bissehuvvojit buot huksenplánat. ¶
– Sámediggi dat mearrida ieš goas sámiid beroštumit leat áiton, ja dalle sáhttá ovddidit cuiggodeami, lohká Andersen. ¶
Ja jos Sámediggi leš ehapesihkkár čuhcet go ovdamearkka dihte huksemat sámiid beroštumiide, de sáhttá Birasgáhtten departameanta dange mearridit. ¶
– Direktevrabargu gáibidii beare olu áiggi. Dál áiggun skihpáriid ja bearraša vuoruhit ovdalii, čilge Heidi Salmi. ¶
SALMI II JOATKE DIREKTØRAN ¶
50 jahkásaš Heidi Salmi lea bargan beal guđat jagi Norgga Sámedikki direktevran. Ikte almmuhii Sámedikki bargiide ahte ii oza šat barggu nuppi áigodahkii. ¶
Dán doaimmas leat maid leamaš ollu stoaittat ja mediačállosat. Sámedikki poastajournalain suđđe dehálaš dieđut mat bohte Norgga ráđđehusas. Mielbargiidiskkadeapmii ii ge lean vuogas go muhtin bargit čuoččuhedje ahte ásahusas givssidit nuppiid. Mediat maid duođaštedje ahte ásahusas leat váilevaš rutiinnat. ¶
Salmi oaivvilda ahte stoaittat ja moaitagat gievrudahttejedje su. ¶
– Ferte rehkenastit ahte dákkár barggus lea nu, muhto olmmoš gievru vuostebiekka vuostá. ¶
Son lohká ásahusa ovdánan maŋemus guđa jagis. Salmi lea maid dan oaivilis ahte ii leat vuogas jos jođiheaddjit jotket beare guhká doaimmaineaset. ¶
-Ballen stirdut dien barggus, ja de in smiehtaše šat ovdánahttima birra. Lea dearvvašlaš molsut jođiheaddji . ¶
Sámediggepresideanta Egil Olli lea duhtavaš su bargguiguin. ¶
Son lea bargan buori barggu jođiheamis sámedikki. Son lea leamaš olu dolaid siste, muhto liikka lea bisson čuožžut. Dát čájeha ahte son lea leamaš nanu jođiheaddji, lohká Olli. ¶
Dál álgá Heidi Salmi seniorráđđeaddivirgái Sámediggái. ¶
- Ádden bures boanddaid go leat hárbman, lohká Sámedikkeráđđelahttu Terje Tretnes. ¶
- Finnmárkku Boanddaid Searvi berre digaštallat ášši FeFo:in maŋŋá luomu, lohká Tretnes. ¶
Fefo (Finnmárkku opmodat) dat lea cealkán ahte dás rájes eai beasa šat boanddat oastit eatnamiid, muhto galget láigohit. ¶
Finnmárkku Boanddaid Searvvi jođiheaddji Fred Johnsen, lohká mearrádusa áibbas endorii. ¶
GULDAL: Ádde boanddaid ¶
- Dál oainnán mun ahte Fefo ii leat várra gulahallan doarvái bures boanddaiguin ja smávva doaluiguin dán áššis. ¶
Fefo han lea lohkan iežas strategijas ahte áigot vuhtii váldit iešguđege beliid ja ealáhusaid, ja dan eai oro dahkan dán áššis. Boanddat berrejit váldit oktavuođa Fefo:in, lohká Tretnes. ¶
Tretnes gohčoda Fefo mearrádusa garra mearrádussan, muhto muittuha sihke Fefo:i ja earáide ahte Finnmárkku Kommišuvdna han maid boahtá. ¶
- Dat han galgá guorahallat geat leat oamasteaddjit daidda eatnamiidda Finnmárkkus. Guorahallan šáhttá čájehit ahte omd. boanddat, geat guhkit áiggi leat doalahan eatnamiid, sáhttet leat eambbo eaiggádat eatnamiidda go Fefo ieš. Muhto dán mii eat dieđe vuos, lohká Tretnes. ¶
- Mu mielas ii leat veadjemeahttun ahte Sámediggi šaddá digaštallat ášši Fefo:in, lohká Tretnes. ¶
Dál áigu Norgga Sámediggi álggahit doaimma das movt buoridit queer-sápmelaččaid eallineavttuid. Beakkán čiŋaheaddji sávváge Sámedikki bargat njuovžilit, go dál han homofiillat olgguštuvvojit beare dávjá sámi servodagas. ¶
Odne lágidii Norgga Sámediggi seminára Kárášjogas. Homofiillaid, lesbbaid, guovtteseksuálaččaid ja transvestihtaid eallineavttut Sámis lea fáddán. ¶
Norgga Sámedikki presideanta Aili Keskitalo háliida dál bidjat johtui doaibmaplána movt dás ovddasguvlui bargat dáiguin áššiiguin. ¶
– Dát seminára ja dát ságastallan lea vuođđun boahttevaš doaibmaplánii mainna mii álgit dál bargat. ¶
Leammuid Lemet-Ánde lea okta sis geat vásihit ahte sámeservodagas lea erenoamáš lossat eallit homofiilan. Son dovda iežas olgguštuvvon ja lea danin heaitán geavaheames gávtti. ¶
– Mun in dovdda ahte lean inkluderejuvvon áibbas sámi servodahkii. Nu maiddái in leat bidjan gávtti ala. Muhto gávtti mun gal livččen áigon coggat ja livččii munnje vuoitun dan beassat coggat ala dainna dovdduin ahte lea riekta, ahte mun lean maid oassin dán servodagas. ¶
Beakkán make-up artista ja stylista Erlend Elias Bragstad deattuha ahte homofiillaid, lesbbaid, guovtteseksualaccaid ja transvestihtaid dilli sámi servodagas lea erenoamáš garas. ¶
– Leahket sámi homofiila, lesba, guovtteseksuálalaš ja transvestihtta lea hui váttis. Muhtin bearrašiidda čuohcá gudnái jos sis lea homofiila sogas. Dat čihkkojuvvo, iige ságastuvvo dan birra. Mii fertet oažžut eanet rabasvuoda queer-áššiid birra nu ahte mii olahit dásseárvvu olbmuid gaskkas min servodagas, lohká Bragstad. ¶
Sápmi Pride lágiduvvui ge vuosttaš geardde Norgga beal sámis. Sámi homofiillat doivot olbmuid gierdavašvuođa ja áddejumi iežaset birra buorránan maŋŋil mannan vahkkoloahpa doaluid Kárášjogas. ¶
Geahča maid ášši mannan vahkkoloahpa Sápmi Pride-lágideami birra : ¶
Sámediggi doallá lávdegoddečoahkkimiid ja dievasčoahkkima Stuorradikkis čakčamánu 21. beaivvis gitta 25. beaivái 2015. ¶
Lávdegoddečoahkkimat álget vuosárgga čakčamánu 21. beaivve ja loahpahuvvojit maŋŋebárgga čakčamánu 22. beaivve. ¶
Dievasčoahkkin álgá gaskavahkku čakčamánu 23. beaivve, ja loahpahuvvo bearjadaga čakčamánu 25. beaivve. ¶
Dát čoahkkin lea historjjálaš, go ii goassige ovdal leat sámiid álbmotválljen orgána doallan čoahkkima Norgga álbmotválljen orgána dálus. ¶
(Ášši joatkašuvvá gova vuolábealde) ¶
Dievasčoahkkinjođihangotti evttohan áššelistu: ¶
30/15 Vuođđudeapmi 31/15 Ođđa áššiid dieđiheapmi 32/14 Sámediggeráđi doaibmadieđáhus 33/15 Gažaldagat Sámediggeráđđái 34/15 Sámediggeráđi čielggadus sámi valáštallama birra 35/15 Sámedikki dieđáhus solidaritehta ja riikkaidgaskasaš barggu birra 36/15 Sámi mátkeeallin – strategiija viidásat ovddideami várás 37/15 Rievdaduvvon sátnádeapmi Vuođđolága paragráfas 108 ja Vuođđoláhka sámegillii 38/15 Bååstede - Sámi kulturárbbi máhcaheapmi 39/15 Sámedikki 2017 bušeahttadárbu ¶
NRK Sápmi lea diehttelasat Oslos čuovvumin dan mii dáhpáhuvvá. ¶
Sáhkaváibmos-joavkkus leat Kjell Are Guttorm, Berit Solveig Gaup, Åse Pulk, Tor Emil Schance ja Per Inge Anthi Åsen ráhkadeamen reportášaid ja ođđasiid. ¶
Dán oktavuođas leat maid njuolggosáddagat neahtas. Dá lea sáttaplána: ¶
Otne lea sátta diibmu 13.00-13.30 ¶
Manne lea dievasčoahkkin Oslo? Maid mearkkaša dát Sámediggái? Mielde ságastallamis leat sámediggepresideanta Aili Keskitalo (NSR), Tor Gunnar Nystad (NSR) ja Johan Vasara (Bb). ¶
Nubbi fáddá lea lobbydoaibma stuorra gávpogis, man dehálaš lea dat? Dás leat mielde Laila Susanne Vars (Árja), sámediggeráđđelahttu Ann-Mari Thomassen (NSR) ja Ellen Kristina Saba (Olgeš). ¶
Maŋŋebárgga d. 14.00-14.30. ¶
Gaskavahku ja duorastaga d. 16.00-16.30. ¶
Bearjadaga d. 13.00-13.30. ¶
Rádios lea olles Sáhkaváibmosis diibmu 16.00 biddjon Sámedikki čoahkkimii. Seammás bohtet maid ođđasat ja reportášat sihke televiššuvdnii ja nehttii. ¶
Kárášjoga nuorat álggahedje entreprenevrraprošeavtta. ¶
Borgemánu 28. beavvi dolle hutkanbeaivvi Kárášjoga joatkkaskuvlla ohppiid várás. Dál leat álggahan entreprenevraprošeavtta, ja dasa oassálastet golmma oahppoprográmma oahppit, namalassii Media ja gulahallama, Huksen- ja rusttetteknihka, ja Teknihkka ja industriála buvttadeami oahppit. ¶
Jagis galget bargat nuoraidfitnodagaiguin. Lea Ungt entreprenørskap Finnmark gii kurse sihke ohppiid, oahpaheddjiid ja eará skuvlabargiid dán oktavuođas. Sii ovttasbarget maiddái Kárášjoga vuođđoskuvllain. ¶
Randi Gjevestad Vorren lea beaivválaš jođiheaddji, ja sutnje lei hui gelddolaš oahpásmuvvat nuoraide. ¶
– Mii leat áibbas oadjebasat dasa ahte lihkostuvvet joatkkaskuvllas, go leat buorit ovttasbargoguoimmit, nanu oahpaheaddjit ja movttegis oahppit. Mii illudit oaidnit bohtosiid, loahpaha Vorren. ¶
Sámediggeráđđi juolludii 350 000 ruvnno nuorra Finnmárkku entreprenevrraide. Ungt entreprenørskap Finnmark ja sámi suohkanat galget ovttas atnit dáid ruđaid skuvlaohppiide, geat háliidit álggahit fitnodaga. ¶
Sámediggeráđđelahtus Ann-Mari Thomassenis lea doaivva ahte šaddet fitnodagat, ja sávvá ahte nuorat oidnet riggodaga mii lea sin birra. ¶
– Dappe gávnnat olu buriid resurssaid, sávan mii oažžut nuoraid oaidnit mii lea buorre Kárášjogas. Dáppe lea olu luossa ja meahcci. Soaitá soames dál jurdila maid sáhtášeimmet bargat dainna mehciin, lohka Thomassen. ¶
Kárášjoga sátnejođiheaddji Anne Toril Eriksen Balto maid lei boahtán oaidnit go oahppit bargagohte prušeavttain. ¶
Sus lea jáhkku mánáid ja nuoraid hábmennávccaide, ja lea buorre go besset vásihit mo galgá fitnodaga álggahit. ¶
– Háliidit oažžut sin oaidnit ahte dát ii leat nu váttis. Mun jáhkán dát lávki geahppu, ahte ii leat nu váttis ja lossat, go olmmoš lea beassan vásihit mii fitnodatálggaheapmi oppalohkái lea, lohká son. ¶
Njeallje oahppi ledje jo searválagaid álgán jurddašit makkár fitnodaga sii sáhtášedje álggahit. ¶
– Mis leat hui stuora vuordámušat. Sávan mannat bures ja ahte mii lihkostuvvat, čilgesta joatkkaskuvllaoahppi Elen Marianne Eira. ¶
Sii dihtet makkár fitnodaga sii háliidit álggahit, muhto eai sáhte vuos muitalit nu olu. ¶
– Lea hui stuora neahttasiidu maid mii galgat váldit badjelasamet, ja dan galgat hábmet iežamet jurdaga mielde, lohka Johan Biti. ¶
Neahttasiidduin fállet sihke bálvalusaid ja buktagiid. ¶
Dis lea fitnodatjurdda oalle čielggas? ¶
– Jo, jo, jo! Dál lea dušše vuordit ahte mii oažžut lobi, de mii álgit, mojohallá Biti. ¶
Go Risttalaš Álbmotbellodat ja Gurutbellodat dál leaba ovddidan iežaska nuppástusaid boahtte jagi stádabušehttii, de eai leat doppe juolludeamit Beaivváš Sámi Našunála Teáhtera dahje Sámi Joatkkaskuvlla ja Boazodoalloskuvlla visttiide Guovdageainnus. ¶
Ja nu lea dál áigi sihke sámepolitihkkáriin ja eará sámi njunnošiin nieguin gullat ja bidjat realisttalaš plánaid. Okta ášši lea hui sihkkar; Guovdageidnui eai huksehuvvo guokte stuora stádaviesu máŋgga čuohte millijovdnii goabbáge. ¶
Ja dalle ferte sámi servvodat mearridit goabbá visti galgá vuoruhuvvot. Beroškeahttá das ahte soapmásat háliidivčče alcceset ceggestit muitobácci. ¶
Beaivváš Sámi Našunála Teáhter lea álggu rájes dálludan Guovdageainnu Kulturviesus ja ledje ge buorit doaibmalanjat go viessu leai ođas. Dál lea viessu nu heajos stánddas ahte teáhterbargit leat gártán eret fárret. ¶
Bargiidbellodaga presideantaevttohus Sámediggái, Helga Pedersen, dajai duvle ahte Guovdageainnu Kulturviesus, gos Beaivváš lea leamaš, hakso beanta návethádja ja Beaivváš dárbbaša ođđa doaibmavistti. ¶
Dat gal lea dieđusge buorre, muhto su bellodagas lea leamaš ráđđehusfápmu badjel 16 jagi dan rájes go Beaivváš Našunála Teáhter oažžugođii jođihandoarjaga stádas 1991s. Manne son dat bellodat dalle ii evttohan vistehuksema Beaivvážii? Ii han Beaivváža vistedárbu gal sáhte leat leamaš amas ášši Bargiidbellodaga ovddeš nubbin jođiheaddjái. ¶
Sámi Joatkkaskuvllas lea leamaš iežas skuvlavisti 1960 rájes ja dat lea viiddiduvvon moatte gearddi, álggus 1982s go Boazodoalloskuvla sirdui ja de velá 1996s. Stuorimus oassi olles skuvlavisttis lea seamma ođas dahje ođđaset go Guovdageainnu Kulturviessu mii ceagganii 1982s. ¶
Dál lea bággu dál vuoruhišgoahtit goappá vistti de galgá cegget; ođđa teáhtervistti min našunála teáhterii mas ii leat goasge leamaš visti mii lea heivehuvvon teáhterdoaimmaide, vai ođđa vistti skuvlii mas lea leamaš iežas visti juo badjel 60 jagi ja mii lea ođasmahtton ja stuoriduvvon moddii maŋemus 35 jagis. ¶
Beaivváš Sámi Našunála Teáhter lea leamaš dego oarbbesmánná geas ii oktage beroš dan mađe ahte fálaše albma bargodili teáhtera bargiide. Teáhter lea leamaš okta dain dehálaš sámi ásahusain ceggemis sámi ođđaáiggi servvodaga ja maiddái sáitenjunnin sámepolitihkalaš viggamušain ja dáistalemiin. ¶
Dálá ráđđehus eaige dat ovddit ráđđehusat leat vuoruhan teáhtervistti Beaivváš Našunála Teáhterii. ¶
Vaikko vel báikkálaš Olgešbellodaga politihkkarat dál leat ohcagoahtán dakkár čovdosa ahte sáhtášii teáhtera ja joatkkaskuvlla bidjat seamma vistái, de ii sáhte šat vuordit. Boahtte jagi stádabušeahtas goit ii dáidde juolluduvvot benne ge. ¶
Muhto Sámedikkis lea ain vejolašvuohta dahkat juoga. ¶
Go sámediggeráđđi mánnodaga almmuha iežas boahtte jagi bušeahttaevttohusa, de ferte doppe árvaluvvot ruhta Beaivváš Sámi Našunála Teáhtera vistehuksemii. Sámedikkis ii soaitte leat gal vejolašvuohta ollásit ruhtadit diekkár stuora prošeavtta, muhto Sámediggi ferte dál čájehit ahte háliidit vuoruhit Beaivváža. ¶
Dákkár duođaštusa dárbbašit Beaivváža áŋgiris bargit, sámi servvodat ja maiddái riikapolitihkkárat. Sámediggeráđđi ferte ieš gávnnahit mo dan bidjá bušehttii ja maid ferte eret sihkkut . ¶
Ovdalaš evttohusaid ja ságastallamiid vuođul ferte jáhkkit ahte Sámediggeáirasat dorjot dakkár bušeahta gos Beaivváš Sámi Našunála Teáhterii vuoruhuvvo ođđa teáhtervisti. ¶
Sámediggi berre hárvvibut mannát departemeanta čoahkkimiidda, ja baicca deaivvadit olbmuiguin, rávve mediaráđđeaddi. Várrepresideanta ii leat ovtta oaivilis. ¶
– Norgga Sámediggi ferte leat eambbo dihtomielalaš das movt áigu olahit álbmogii. Dán oaivvilda mediaráđđeaddi, gean sámediggeráđđi lea bálkáhan alcceseaset oahpahit gulahallama. ¶
Wenche Pedersen Blått Blikk Medias gohčču Sámedikki jurdilit lea go dárbu searvat buot departemeanta čoahkkimiidda, muhto galggašedje baicca olbmuiguin deaivvadit eambbo. ¶
GULDAL: Sámedikki gulahallan olbmuiguin ¶
Sámediggeráđđi lea gearggus váikko diggelanjas dahje ON vuogádaga bakte bissehit Nussir ruvkedoaimma Riehpovuonas Finnmárkkus. ¶
Sámediggeráđđi lea gearggus buot vejolašvuođaid bakte caggat Nussira ruvkedoaimma Fálesnuoris. Sámediggeráđi lahttu, olgešbellodaga, Lars Filip Paulsen, lohka ovttasbarggu šiehtadallamin čielggadan ahte eará ovttasbargobellodagaiguin ahte sii ollásit dorjot Sámedikki oainnu ahte caggat Nussira ruvkedoaimma. ¶
Sámediggeráđi lahttu, ja ruvkeáššiid ovddasvástideaddji Inger Eline Eriksen dadjá ahte ášši ii leat ollásit meannuduvvon Sámediggeráđis, ja lasiha ahte ráđđi lea gearggus juogo dikki dahje ON bakte hehttet Nussira ruvkedoaimma Fálesnuoris. ¶
─ Sámediggeráđđi áigu gulahallat Sámedikki áirasiiguin Finnmárkkuopmodaga stivrras, ja dakko bakte geahččalit bargat ruvkedoaimma bisseheames Fálesnuoris. Nu dadjá Sámediggeráđđi, Inger Eline Eriksen. Son dadjá ahte ruvkedoaimma sáhttá FeFo bissehit, jus fal Sámedikki áirasat FeFo stivrras čuvot Sámedikki mearrádusa. ¶
Sámediggeáirras ja ráđđelahttu, Lars Filip Paulsen (Olgešbellodat) lohka sin nai áibbas vuostá Nussira ruvkedoaimma Fálesnuoris, ja lohka Sámediggeráđi fertet bargat buot maid sáhttet bissehit Nussira ruvkedoaimma áigumušaid Fálesnuoris. ¶
Sihke Paulsen ja Eriksen dadjába ahte sii Sámedikki ovttasbarggu oktavuođas juo šiehtadan ahte okta sin áigumušain lea bissehit ruvkedoaimma ¶
Nu lohká Sosialistalaš gurutbellodaga Stuorradiggeáirras Olav Gunnar Ballo ¶
Dál áiggušii Ballo hehttet Sámediggái addimis lasi dadjámuša, go Norgga Sámediggi goazaha ovdáneami, su mielas. ¶
Olav Gunnar Ballo ii dattetge oaivvil ahte Sámediggi lea hehttehussan buot áššiid oktavuođas. ¶
Muhto áššiide maidda leat ožžon beare ollu dadjámuša ja fámu, lea nugo minerálaid ohcama oktavuođas. ¶
SAMEDIGGI HEHTTE FINNM (11.02.08) GUHKES ¶
Su mielas lea dát badjelmearalaš. –Jus galgá leat eambbo dadjámuš go earáin Finnmárkkus ovdamearkka dihte áššiide mat gusket daid nugočoduvvon sámi ealáhusaide, de berrejit dat leat čielga sámi ealáhusat, ja dieđus maid go lea sáhka čielga sámi kultuvrras. ¶
Jus Finnmárkku álbmot galgá čuovvut dan máid Sámediggi dadjá, de dat goarida diehttelasat eará ealáhusovdánemiid. Dat lea áibbas boastut Ballo mielas, go Sámedikki jienasteaddjit han leat dušše 10 % filkká álbmogis. ¶
Dál leat jo ollugat cealkán ahte eai sáhte Finnmárkui ásahit ja álggahit maidege, go Sámediggi beassá mearridit ollu eatnamiid badjil ovdamearkka dihte. ¶
Sámediggepresideanta Egil Olli gal ii hirpmáhuva go Ballo cuiggoda sin. – Son lea dieđusge ovtto bargan dan ahte Sámediggi ii galgga oažžut váikkuhanvejolašvuođaid. ¶
Muhto mun in leat gal ovttaoaivilis suinna, go Sámedikkis ii leat nu stuorra váikkuhus, vaikke das berrešii leat eambbo váikkuhus go dál lea, oaivvilda presideanta Egil Olli. ¶
Olav Gunnar Ballo ii loga dohkkehit ahte Sámediggi áigu vel eanet fámu, ja lohka fertet čálmmustahttit práktihkkalaš ovdamearkkaid váikkuhusaide. ¶
Sámedikki eanetlohkku mearridii otná dievasčoahkkima álggaheami oktavuođas bidjat Gaska-Norgga sámeskuvlla ášši ođđa áššiin dievasčoahkkimis, mii dál lágiduvvo Kárášjogas. ¶
Bargiidbellodaga parlamentáralaš jođiheaddji, Vibeke Larsen, evttohii Sámedikki dievasčoahkkima vuođđudeamis Gaska-Norgga sámeskuvlla sierra áššiin, mii ii lean merkejuvvon áššelisttui. Son ákkastalai ahte lea dehálaš ahte Sámediggi buktá cealkámuša áššái dan vahku juo danin go Stuorradikki Girko- oahpahus- ja dutkanlávdegoddi loahpalaččat gárvvista ášši stuorradikki meannudeapmái. ¶
Bargiidbellodaga sámediggeáirras, John Kappfjell, váillahii dieđuid Gaska-Norgga Sámeskuvlla áššis Sámediggeráđi dieđáhusas. –Ášši ii obage namuhuvvo Sámediggeráđi dieđáhusas, vaikko dát lea ášši mii Sámediggái lea dehálaš ja masa Sámediggi lea bidjan ollu návccaid, dajái Sámediggeáirras, John Kappfjell. Son dadjá ahte Norgga ráđđehusa mearrádus ahte heaitihit Gaska-Norgga Sámeskuvlla rihkku vuođđolága, ja oažžu olles doarjaga eará bellodagain Sámedikkis. ¶
Sámediggepresideanta Aili Keskitalo mieđiha ahte sii dieđusge livčče galgan dán ášši namuhit dieđáhusas. ¶
Vibeke Larsen čujuhii áššii ovdanbidjamis ahte lullisámegiella lea uhkiduvvon giella, ja merkejuvvon UNESCO duohta uhkiduvvon gielaid listtui. Ákkastallamis son maiddái čujuhii dasa ahte bealli lullisámi mánáin ožžot lullisámegielas gáiddusoahpahusa Gaska-Norgga Sámeskuvllas, ja ahte skuvla maiddái lea áidna ja stuorimus ásahus mii fállá lullisámegielat gáiddus oahpahus. ¶
Ášši ođasmáhttojuvvo. ¶
Sámit vásihit ain ahte leat ovdagáttut sin ektui. Sidjiide biddjojuvvo dihtolágan “gilkor” ja diet lea juoga maid hárve dahket eará joavkkuid ektui Norggas. ¶
Dan oaivvildit sihke bargiidbellodaga ja NSR sámipolitihkkárat. Go ovddádusbellodaga Per Sandberg doalai sáhkavuoru Stuorradikki sárdnestuolus juhkanvuođas, ii oktage sivahallagoahtán Stuorradikki áirasiid ahte dat juhket ja dádjot. ahte Stuorradikkis lea menddo ollu jugešvuohta ja dulljá. ¶
Muhto dalán go oktage sámediggeáirras váilloš čoahkkimiin, de sivahallojit buot sámediggeáirasat. Dat lea stigmatiseren, lohká bargiidbellodaga Sámedikki joavkojođiheaddji Willy Ørnebakk. ¶
NSR nubbijođiheaddji Gunn Britt Retter muitala ahte go Stuorradikkis okta doalai sártni juhkanvuođas, de deattuhedje ahte lea dušše ovtta áirasis sáhka. ¶
– Nu gal lea maiddái Sámedikkis, dat lea eaŋkal dáhpáhusat jus muhtin jávká čoahkimiin. Ii leat nu ahte dat lea buot sámediggeáirasat, deattuha Retter. ¶
GULDAL: Sámiid stigmatiseren ¶
Dát ságastallan álggii maŋŋá go Nordlys-áviissa oaivedoaimmaheaddji Hans Kristian Amundsen logai Sámedikki etihkkasemináras mannan vahkus, ahte Sámedikkis fertejit buoridit iežaset gova álbmoga ektui ja ahte dievasčoahkimináigge ii heive juhkat ja dádjut ijaid. ¶
Sámediggeráđđi vuordá 48 miljovnna ruvnno lassáneami sámi doaimmaide go dán vahku deaivvadit Stuoradikki ovddasteddjiiguin. ¶
Sámediggeráđđi lea dan vahku deaivvadeamen Stuoradikki lávdegottiiguin ja áirasiiguin, ja vurdet olahit 48 miljovnna ruvnno lassáneami sámi doaimmaide 2016 stáhtabušeahta bokte. Jagi 2016 stáhtabušeahtta lea lassánan 2,6 proseanttain 2015 stáhtabušeahta ektui, muhto juolludeapmi sámi doaimmaide lea njiedjan 3,4 proseanttain. ¶
– Mii eat ipmir manin juolludeapmi sámi doaimmaide ii lassán nu movt eará doaimmaide, dadjá Sámediggeráđđi, Ann Mari Thomassen. ¶
Ruhtajuolludeami njiedjan sámi doaimmaide lea dagahan ahte Sámediggeráđđi dál geahččala čoahkkinastit sihke Stuoradikki lávdegottiiguin ja áirasiiguin. ¶
– Mii maiddái áigut ságastallat Gaske-Nøørjen Samienskovle, danin go ráđđehus rihkku ovttasbargošiehtadusa go stáhtabušeahtas árvalit heaittit sámeskuvlla, dadjá Thomassen. ¶
Gaske-Nøørjen Samienskovle Árbordes lea okta dain deháleamos gáiddusoahpahusfitnodagain, mii fállá lullisámegielat oahpahusa. ¶
Sámedikki interneahttasiiddut ođasmahttojuvvojit njozet. ¶
Neahttasiidduid ferte juohke beaivvi ođasmahttit, lohká "Blått Blikk Media" mediaráđđeaddi, Wenche Pedersen. ¶
HØR: Wenche Pedersen ¶
Ii leat gul ávki dušše guossemállásiin hállat mo muitalit olbmuide maid sii barget, muhto maiddái dahkat dan - namalassii muitalit. ¶
Go dál rahppá Norgga Sámedikki interneahttasiiddu www.samediggi.no, de rahpasa vuosttasin váldosiidu. Varraseamos dieđut dien siiddus ledje čállon njukčamánu 28. beaivvi, beannot vahku áigi. Nie lei sihke dárogiel ja sámegiel siidduin ikte. ¶
Vuosttas siidu lea ásahusaid amadadju olggosguvlui - das sáhttá fas coahkkuhit eará siidduide gos gis gávdna eará dieđuid. Ná gávdna maiddái dan maid Sámediggi ieš čállá interneahttafálaldagas birra - namalassii ahte ovdal 2005 galget Sámedikki váldofálaldahkan geavaheaddjiide leat elektrovnnálaš bálvalusat. ¶
Sámedikki várrepresideanta Marianne Balto mieđiha ahte leat čuorbbit interneahta bokte muitalit álbmogii maid sii barget. ¶
Go otná ráđđi beasai fápmui čakčamánus diibmá, de lohpidii rahpat fas poastajournlaid nu ahte olbmot besset lohkat áššebáhpáriid neahtas. Dál oaidná dušše makkár áššit doppe jorret, ii daid dokumeanttaid. Dál lohpida várrepresideanta rahpat poastajournalaid fas ollásit. ¶
Sámediggi ii oro vuoruheamin buohcciid, go eai leat gávdnan sámi geavaheddjji ovddasteaddji Helgelándda buohccivissui. ¶
Helgelándda buohcciviesus šaddet dál ieža gávdnat sámi geavaheddjiide ovddasteaddji, go Sámediggi ii leat árvalan olbmo dán ámmáhii. ¶
Sámedikki ráđđelahttu, Jørn Are Gaski goziha dearvvašvuođa- ja sosiálaáššiid. Son ii loga diehtit dán áššis maidege go ii leat doaibman go njeallje mánu ráđis, muhto lohpida dál gávdnat áirasa. ¶
GULDAL: Sámediggi ii vuorut sámi buhcciid ¶
Samefolket áviisa ii áiggu ovttasbargat Dávgat áigecállagiin. - Lea politihkalas miellahttubláddi, lohka Samefolketa oaivedoaimmaheaddji. ¶
Samefolket áviisa ii áiggu ovttasbargat Dávggat áigecállagiin. Same Eatnam organisasuvdna lea álggahan Dávggat bládi ja lea maid mielde Samefolketa stivrras. Preassadieđáhusas lohká Sáme Eatnam ahte ovttasbargu lea vejolas aviissaid gaskas. Muhto ii goit Samefolketa oaivedoaimmaheaddji Katarina Hällgrene mielas, go son meidne Dávggat lea politihkkalaččat bealálaš. ¶
Gula Samefolket redaktevrra Dávgat birra ¶
Sampmi ¶
Line Elvsåshagen lea ohcagoahtán irggi, nu son leage mearridan mátkkoštit miehtá Norgga gávdnat ráhkisvuođa. Earret eará Guovdageidnui. ¶
Ollugat soitet muitit dan rosa-vuovttat nieidda guhte mátkkoštii miehtá máilmmi ruđa haga ja jearai olbmuin veahki sosiála mediaid bokte. ¶
Dál lea Elvsåshagen fas mátkkošteamen, ja dán háve dárbbaša son vel veahki ráhkisvuođa gávdnat. ¶
Sáhtát čuovvut Line mátki sihke Facebookas ja Instagramas . ¶
Guovdageainnus finadii Line mannan vahkkus ja doppe son deaivvai Tor Jonny Reitana. ¶
– Son gal oalle sakka šarbmerii mu, mieđiha Reitan ja mojohallá. ¶
Tor Jonnys lea lihkku go orru ahte Line maid liikostii sutnje. Geahčas mat dá: ¶
– Son lei hui čeahppi njoarostit ja báhčit, ja Line lea dakkár nieida gii duođalaččat duostá geahččalit feara maid, dat lei munnje hui suohtas. muitala Tor Jonny, guhte lea veahá hirpmástuvvan. ¶
Son dovddasta vel ahte soai dál čálašeaba SMSaid bokte. Gii dan diehtá, soaitá leat nu ahte Line lea juo gávdnan ráhkisvuođa? Muhto dan eat dieđe ovdal čakčat go «Line dater Norge» prográmma oidnogoahtá NRKas. ¶
Guldal dás olles jearahallama Tor Jonny Reitanin: ¶
Dál lea čielggas ahte Ánte Bals šaddá dan ođđa sámegiel beaiveáviisa váldodoaimmaheaddjin. Dattege ii leat čielggas gosa oaivekántuvrá ásahuvvo. ¶
Ikte virgáiduvvui Ášu dálá váldodoaimmaheaddji Ánte Bals váldodoaimmaheaddjin ođđa sámegiel beaiveáviisii, maid álmmuhišgohtet guovvamánu 6.beaivve rájes boahtte jagi. Bals dadjá ahte lei lunddolaš ohcat virgái ja ahte lea ilus go oaččui virggi. ¶
Gula ođđa redaktevrra Ánte Bals. ¶
Go juo sámegiella lea nu hearkkes dilis, de fertet dan nannet dál, lohká Norgga ráđđehusa sámi stáhtačálli, Raimo Valle. ¶
Eiseválddiin leat erenoamaš ovddasfástádusat ollašuhttit sámelága giellanjuolggaduasaid. ¶
Sii galget maid ollašuhttit daid sámepolitihkkálaš mihttomeriid maid ráđđehus lea áiddobálii ovddidan. ¶
GULDAL: Sámeláhka rihkko ¶
Dađi heajubut de rihkkojit sáme giellanjuolggadusat, dadjat juohkke beaivve, lohká Valle. ¶
Sáme- ja suomagiela dilli hedjona jus Poršáŋggu smávva báikkit guorranit gieldda ruđahuvvama geažil, lohká sátnejođiheaddji. ¶
Duorastat eahket lea álbmotčoahkkin Billavuonas gos politihkárat áiggošedje čilget álbmogii manne gielda ferte seastit 20 miljon kruvnna dán jagi. – In vuordde álbmogis áddejumi, čilge sátnejođiheaddji Mona Skanke. ¶
– Vaikko eai dohkkehivčče, de aŋkke dihtet mo gieldda dilli lea, lohká Poršáŋgggu sátnejođiheaddji, Mona Skanke. Dán vuosttas álbmočoahkkimii Billávuonas leat Bargiidbellodat, Guovddášbellodat ja Sosialistálaš Gurotbellodat bovden. ¶
– 20 miljon kruvnna ferte gielda seastit, ja dás ii leat árbmu, lohká Skanke. ¶
Gielda lea boahtán dan dillái ahte leat menddo ollu golut tietnasa ektui. Skanke lohká goluid boahtit earet eará das go vássán golmma jagis lea 7 proseantta álbmogis guođđán gieldda. Dasto leat dološ vealggit čoggon. Gielda lea geahččalan ánuhit ahte eai dárbbašivčče olles supmi seastit oktanagas, muhto dán ii leat fylkkagielda dohkkehan ja lea dieđihan ahte gielda ferte váldit dán duođas ja guoddit noađi. ¶
Ráđđealmmái galgá boahtte vahkkui leat árvalan gokko sáhtašii seastit, ja lohká dál juo ahte buot surggiin fertejit golut njiedjat. Maiddái skuvllaide čuohcá dát. ¶
Porsanggus leat njeallje skuvlla - gieldda čoahkkebáikkis Leavnnjas, Billávuonas, Bissojogas ja Ruoššanjárggas. ¶
– In sáhte muitalit árvalan go mon dál heaittihit skuvllaid vuoi in, muhto okta vuohkki livčči unnidit fálaldagaid dáid skuvllain, deattuha ráđđealmmái Gunnar Lillebo. ¶
Dás šattašii de sáhka luohpahit nuoraidskuvladási smávva báikkiin ja fievrredit oahppiid Levdnjii skuvlii. ¶
Láhka ii luoittašii oppanassii ge luohpahit muhtin dieid skuvllain, go mánáidskuvlamánáide šattašii menddo guhkes skuvlamátki, lohká Lillebo ja geassá dás Ruoššanjárgga ovdamearkan gos lea guhta miilla gieldda čoahkkebáikái Levdnjii. ¶
– Mon váivašuvan smávva báikkiid boahtteáiggi dihtii maid, lohká sátnejođijeaddji Mona Skanke. ¶
Go fálaldagat hedjjonit smávva báikkiin - nu go skuvlafálaldagat - de goarida dát smávva báikkiid. Vuoras olbmot báhcet vel dohko iehčanassii. Kultuvra ja giella han eallá olbmuid gaskkas. – Danne sáhttá sáme- ja suomagiella leat rašes dilis nu go Billávuonas ja Bissojogas, čilgesta Skanke. ¶
- Sáhttá deike sámeguovlluide ráhkaduvvo earálágan ortnet go muđui Norgii, lohká Guovdageainnu sátnejođiheaddji Klemet Erland Hætta. ¶
Dan lohká Hætta ovdal čoahkkima mii otne galgá dollot Ávjovári Eamiálbmot guovlluráđis, mas leat mielde Porsánggu -, Guovdageainnu - ja Kárášjoga gielddat. ¶
- Fáddán čoahkkimis lea mohtorjohtolat láhka ja makkár rievdadanvejolašvuođat dasa leat, muitala Hætta. ¶
GULDAL: Mohtorjohtolat lága birra čoahkkin ¶
- Čoahkkimii boahtá maid áirras Luondduhálddašandirektoráhtas ja mii galgat beassat gullat dan ođđa láhkaevttohusa birra ja maiddái jearadit dan birra, lohká Hætta. ¶
- Dás orru dainna lágin ahte lea veahá eahpesihkarvuohta guđe láhkai ođđa láhka váikkuha min guovlluide. Muhtomat lohket dat váikkuha ja muhtomat gis ahte ii váikkut. ¶
Dán eahpesihkarvuođa lea dál hui buorre oažžut čielggadit, lohká Hætta. ¶
- Mun gal bealistan jáhkán ahte bohtet rievdadusat muhto makkár rievdadusat dat bohtet min guovlluide, lea ain eahpesihkar. ¶
Go lean ságastan Direktoráhta áššemeannudeaddjiin, de lei miellagiddevaš gullat ahte sáhttá gávdnot dat vejolašvuohta ahte deike sámeguovlluide ráhkaduvvo earálágan ortnet go muđui Norgii. ¶
Hætta lohká ággan dan sierra ortnegii livčče ahte dáppe lea meahccegeavaheapmi dan mađe dehálaš dan birgejumi ektui. ¶
- Jus láhkabargguin manaš nu mo eiseválddit ieža leat jurddašan, de sáhttá ođđa láhka dohkkehuvvot Stuorradikkis giđa mielde, lohká Hætta. ¶
Sampmi ¶
Sámiráppár Ailu Valle jurddašii álggos ahte lea váttis ráppet sámegillii, muhto iiba leange nu. ¶
– Sámegielas eai leat nu olu sánit mat heivejit oktii loahppašuoŋaid dáfus nugo mahkáš eaŋgalasgielas. Álggos jurddašin ahte lea hui váttis ráppet sámegillii, muhto de fuobmájin ahte sániin leat hui olu álgošuoŋat, mat sohpet oktii ja dat lea hirbmat riggodat! – Maiddái konsonánttaid dáfus leat olu vejolašvuođat, go dalle han šaddá álkit riibmet, muitala Valle. ¶
– Lea dieđusge olu bargu smiehttat makkár sániid galggašii geavahit, muhto mus gal lea alddán sierra vuorká, lohká Valle. ¶
Son lea ráhkadan alccesis dihtorsátnegirjji, doppe gávdnojit sullii 35000 sáni. Čálidettiin teavsttaid de lea dat stuorra veahkkin sutnje, go de lea álki gávnnahit mat sánit riibmejit. ¶
Son geavaha dávjá sátnegirjji čálidettiin, go háliida iežas čállosiin seailluhit buori dási dahje buoridit daid nu olu go máhttá ja sáhttá. ¶
– Jus geavahan beare iežan beaivválaš giela sániid, de ii leat sátnerádju doarvái viiddis. Mun gáibidan alddán ahte mun maid oahpan ođđa sániid go čálán ođđa rap-bihtáid ja danne bláđenge sátnegirjji. Dat lea giellagáhttenbarggu, muitala Valle. ¶
Vallii lea hui dehálaš ahte sojaheamit leat riekta ja ahte giella lea nu buorre go vejolaš. ¶
– Mus lea maid ulbmilin giela ealáskahttit. Go mánát ja nuorat leat oahppamin dán giela, de dalle lea mis ovddasvástádus ahte sii ohppet dan riekta, lohká. ¶
Su mielas lea sus leamašan máŋga čeahpes oahpaheaddji, ja son lea sin bokte ožžon čielga giellaoahpu. Muhto ieš diehtá ahte jus son veahášge boatkana čállimis, de orru dego doaŋgumin giela dáfus. ¶
– Lean gal fuobmán ahte jus veahá áigái in leat čállán de ferten gaskkohagaid dárkkistit, muhto in leat gal gullan hirbmat kritihka iežan bihtáid dáfus gielalaččat. – Muhto livččii gal somá gullat leatgo makkárge boasttuvuođat mu bihtáin, lohká Valle. ¶
Vaikko sámegiella lea Valle váibmogiella, de leat su mielas muhtun fáttát, maid birra lea stuorát hástalus ráppet go eará. Politihkka lea okta dain: ¶
– Go ráppe politihkalaš dahje servodatlaš fáttáid birra, de dat gáibida olu loatnasániid, ja de ii lea šat nu sámegielalaš. Dalle ferte sojahit daid sániid nu ahte dat maid čuojihit vuohkkasit bealljái, muitala. ¶
Ovddit mánus de almmuhii son iežas nuppi sámegiel skearru. Das lea namma « 7», ja das leat eanet olmmošlaš bealit go su vuosttaš skearrus. Valle lohká ahte lea lunddolaš sutnje válljet dákkár fáttáid. ¶
– Sámegiela lea hui govvideaddji, go gávdnojit nu olu adjektiivvat. Don sáhtát ivdnet teavstta sakka, nu ahte dalle lea oalle lunddolaš hállat olbmo birra. ¶
Viidáseappot lea Valle jo ráhkkaneamen almmuhit moadde skearru vel, muhto su mihttu eallimis lea dearvvašvuohta ja bissut lihkolažžan. ¶
– Musihka dáfus lean gal olahan iežan mihtu, muhto ášši, mii munnje lea hui dehálaš, lea ahte mánát ja nuorat ohppet sámegiella. Dan mun háliidan olahit iežan musihkain. ¶
Olivia Fossli ja Sajane Olsen mielas lea deháleabbo máhttit sámegiela go dan ahte smiehttát olahit buoret bohtosiid jus livččiiga nuppi giellan válljen sámegiela. ¶
Soai álggiiga sámi mánáidgárdái Olmmáivággái, Gáivutnii ja leaba dál maŋemuš jagi álgimin vuođđoskuvlii. ¶
Ain lea sudnos sámegiella dehálaš árgabeaivvis. ¶
Sajane Olsen ja Olivia Fossli leaba dál goappašagat 15-jahkásaččat, ja álgimin 10. luohkái. Mánáidgárddi agis oahppagođiiga nieidda guoktá sámegiela go vánhemat ledje válljen sudno sámi mánáidgárdái Olmmáivákkis. ¶
Vaikko buot mánáidgárddebargit eai sámástan, de soai oahpaiga sámegiela dađistaga. ¶
Olivia muitala ahte Olmmáivákki áhkku, Bjørg Fossli lea suinna sámástan dan rájes go álggii sámi mánáidgárdái. Dát leamaš ávkin sutnje dalle ja maid go skuvlii álggii. Sajane oahpai sámegiela mánáidgárddis ja skuvllas. ¶
Dál Sajane sámásta iežas nuoramus oappáin, mii lea olu ávkin sutnje giella ovdáneamis. ¶
Dál lea olu hupmu makkár árvosánit ohppiin leat, ja leat go vuosttaš vai nuppi gielat oahpu gazzan ovdal ohcet joatkka- ja allaskuvlla ohppui. ¶
Olivia ja Sajane eaba bija nu olu deattu dása ahte livčče go sudnos buoret árvosátni jus livččiiga válljen nuppi giela oahpu. ¶
Sudno mielas lea deháleappo ahte máhttiba sámástit. ¶
Nuora guovtto mielas lea dehálaš máhttit sámegiela, go dalle lea buoret vejolašvuohta oažžut barggu iežaska suohkanis ja eará guovlluin maid. ¶
Nieidda guoktá leaba ožžon bargofálaldaga Sámi Giellaguovddážis, Gáivuonas vahkkui jus háliideaba. Dát čájeha ahte lea ávki go máhttá sámegiela, lohkaba nieidda guovttos. ¶
Bjørg Fossli lea Olivia áhkku. Su mielas lea dehálaš ahte mánát ohpet sámegiela. Ieš, muittaša go vuohččan sámástišgođii iežas áhkkubiin. Olivia lea nubbi áhkut geainna beassá sámástit, ja sudnos leat vaikko man olu ságat go vuos álgiba ságastallat. ¶
Bjørg jáhkká sámegielagat oččot álkibut barggu go máhttet sámegiela. ¶
Gula Olivia Fossli čilgemin manne sutnje lea sámegiella gollegiella: ¶
Gula manne Sajane Olsen mielas lea sámegiella dehálaš sutnje: ¶
Maiddái Sámi allaskuvlla sisaváldingáibádusat leat nugo oahpposajiin mat leat várrejuvvon sámegielagiidda, eaige dain earut leago oahppi lohkan sámegiela vuosttaš- vai nubbingiellan joatkkaskuvllas. ¶
Sámi allaskuvlla rektor Gunvor Guttorm oaivvilda sii leat eará dilis go eará alitoahppoásahusat, go sis oahpahus lágiduvvo sámegillii. ¶
– Mis lea maid seamma láhkai ahte mii váldit sisa leažžat dál vuosttaš- dahje nubbigielat. Muhto dat mii soaitá leat veahá erohus dain fálaldagain mat mis leat eará oahppoásahusaid fálaldagaid ektui, lea dat ahte mis manná sámegillii visot dat oahpahus, muitala Guttorm. ¶
Son dadjá maid ahte dalle dat gii lea boahtán nubbingielagin čuovvu dábálaš oahpahusa vaikko oahpahusas lea dávjá vuolggasadjin dat ahte don leat eatnigielat. Studeanttas geas sámegiella lea nubbigiella lea vejolašvuohta ovdánahttit iežas giela oahpu gaccadettiin. ¶
Muhtin joatkkaskuvlaoahppit muitalit iežaset válljet sámegiela nubbingiellan joatkkaskuvllas dan dihtii go das lea álkit olahit buriid árvosániid go sámegielas vuosttašgiellan. Dat sáhttá dagahit ahte sii birgejit dasto buorebut go ohcet sámegielagiidda várrejuvvon oahpposajiide, go dat oahppit geain sámegiella lea vuosttašgiellan. ¶
Sámi allaskuvlla Gielladieđagoađi jođiheaddji Mai Britt Utsi mielas galggašii loktet sámegiela árvvu ja baicce bálkkašit joatkkaskuvlaohppiid geat válljejit sámegiela vuosttašgiellan, iige nu go dál lea, ahte dát oahppit sáhttet gillát dan geažil ja massit oahpposajiid. ¶
– Rievtti mielde galggašii nu ahte go dus lea sámegiella vuosttašgiella, de dat attášii eanet čuoggáid. De don livččet easka lokten árvvu sámegielas vuosttašgiellan, dadjá Utsi. ¶
Son oaivvilda ahte dalle oahppi sáhtašii jurddašit ahte ferte válljet dan, go das oažžu eambbo čuoggáid go ohcá oahpposajiide mat leat várrejuvvon sámegielagiidda. ¶
Maiddái Sámi allaskuvlla rektor Gunvor Guttorm oaivvilda ahte galggašedje ovdamunit das jus lea lohkan sámegiela vuosttašgiellan joatkkaskuvllas. ¶
– Dat galggašii álkes lihkastat ahte go leat dán sámegiel eari bidjan, de lasihit vel ahte dat lea vuosttažettiin daidda geain lea sámegiella vuosttašgiella, ja de nubbigiella. ¶
Guttorm árvala ahte sáhtašii maid seamma láhkai go Norggas lea dál oahpaheaddjioahpus, mas galget juksat dihto dási ja doarvái buriid árvosániid matematihkas. Das lea nu ahte lea doarvái go ceavzá guhkesmatematihkas, muhto jus vállje oanehismatematihka de ferte oažžut buoret arvosániid. ¶
– Diehan livččii okta vuohki mo sáhtašii maiddái sámegielain bargat. De sáhtašii nu earuhit daid, go das lea erohus diehttalasge, dadjá Guttorm. Dat sáhttá šaddat boastut daid hárrái geat leat vuosttašgielagat. Ja jus mii jurddašat mo dát váikkuha fas servvodahkii, ahte váikkuhago dan láhkai ahte mii njeaidit fas máhtolašvuođa sámegielas, jearrá son. ¶
Sampmi ¶
– Čále fal sámegillii, ráđđe nuorra gánda. ¶
Sámegiella lea giella mii oidno unnán sosiála mediain, ja nuorat válljejit čállit eará gielaide go neahtas čállet. Okta, geasa lea hirbmat dehálaš atnit sámegiela, lea Helge Aslaksen Ravna (21). Son čállá dávjá sámegillii sosiála mediain. ¶
– Sámegiella čállojuvvo unnán neahtas, ja mun háliidan leat mielde rievdadeamen dan. Mun liikon áimmahuššat sámegiela. Dasa lassin háliidan dieđusge maiddái oahppat giela, ja dan dihtii geahččalan de geavahit giela nu dávjá go lea vejolaš, muitala Ravna. ¶
Sutnje lea giella hirbmat dehálaš sámi kultuvrii, ja muitala ahte lea dehálaš čalmmustahttit giela. ¶
– Lea dehálaš ahte dat nanosnuvvá. Mun jáhkán ahte neahtta lea buorre sadji gos dan bargat, lohká Ravna. ¶
Olusat su skihpáriin čállet sámegillii neahtas, muhto su mielas sáhtašedje eanebut bargat dan. ¶
– Mun jáhkán ahte olbmot eai leat hárjánan oaidnit ja čállit sámegillii sosiála mediain. Mun jáhkán mii fertet ‘’váldit’’ neahta, ja čállit sámegillii dassážii go olbmot leat hárjánan dasa. Dalle jáhkán ahte eanebut geavahivčče giela. – Sámegiella lea hui váttes giella, jáhkát go ahte olbmot ballet das ahte earát divodit sin čállosiid? – Soaitá leat nu, go sámegiella lea hui váttis go ii loga dan juohke beaivve. Mun jáhkán ahte sámegielagat fertejit oahppat čállit gielaset, ja duostat čállit veahá boastut. ¶
Ravna muitala ahte son sávvá ahte olus čállet sámegillii, ja áidna vástádus dasa ahte movttiidahttit čállit vel eanet lea ahte dat, geat háliidit nanosmuhttit sámegiela, čállet. ¶
– Sáhtášii várra eanet giellakampánnjaid álggahit, muhto dat mii veahkeha eanemusat lea várra ahte olbmot čálligohtet, lohká. ¶
Ja son leage bargan ‘’Sámás muinna’’ kampánnjain, mainna sii leat geahččalan čalmmustahttit sámegiela. Sis lei maiddái blogga-prošeakta, nas Ravna bloggii sihke davvi -ja lullisámegillii, ja das oahpai olu. Kampánnja lea dál loahpahuvvon, muhto sus lea leamašan máŋga positiiva vásáhusa dan olis. ¶
– Lean ožžon olu buori responssa dasa, vaikko lea leamašan veahá váttis čállit. Ádjána guhká čállit sámegillii, muhto dat ii daga maidige. Lea leamašan hirbmat buorre munnje ja mu gillii čállit blogga ja eará sosiála mediain, lohká. ¶
Son lea maiddái hui giitevaš go eará olbmot čállet sámegillii neahtas, go das lea oahppan ollu. ¶
– Lea olu álkit oahppat go sáhtán lohkat giela juohke beaivve, das oahpan máŋga ođđa sáni. –Doaivvut go ahte olbmot čállet eanet sámegillii boahtteáiggis? – Jo, dan gal doaivvun! Sámegiella lea váttes dilis juste dál, ja mun áiggun bargat dan maid mun sáhtán dainna mihtuin ahte olbmot čállet eanet sámegiella sosiála mediain, lohká Ravna. ¶
Blogget go don dárogilli vaikko sáhtášit sámegillii dan dahkat? Dahje blogget go sámegillii? Cavgil midjiide ja muital manne! nufal@nrk.no dahje sosiála mediaid bokte. ¶
Sámeguovlluin oažžu juohke nissonolmmoš eambbo mánáid go muđui riikas. Nu čájeha Statistihkálaš Guovddášdoaimmahaga logut. ¶
Publisert ¶
Sámeguovlluin eai leat nissonat bajimusas dušše riegádahttin loguin, go Sámi ovdánahttinfoandda gielddain leat nissonat bajimusas maiddái alitoahppu dáfis. ¶
Dáid guovlluin gávdná beali eambbo allaoahppan nisoonolbmuid go almmáiolbmuid, čájeha "Samisk statistikk 2008" sámeguovlluid servvodatdili birra. ¶
Sámekonvenšuvdna lea dál gaskaboddosaččat dohkkehuvvon. Boahtte lávki lea ahte buot golbma Sámedikki dohkkehit konvenšuvnna go deaivvadit Tråantes boahtte mánu. ¶
Šiehtadallanjoavkkuid jođiheaddjit, geat Norgga, Suoma ja Ruoŧa ovddas leat šiehtadallan sámekonvenšuvnna, leat joavdan nu guhkás bargguineaset, ahte sii dál leat gaskaboddosaččat dohkkehan konvenšuvnna teavstta. ¶
Sámekonvenšuvnnain leat bargan 2005 rájes, maŋŋil go golbma Sámedikki ledje ovddidan teavstta, mii galggai leat šiehtadallamiidda vuođđun. ¶
Guhtta jagi maŋŋil, dahje njukčamánus 2011 de Norga, Suopma ja Ruoŧŧa álggahedje šiehtadallamiid. Dalle go álge lei sin áigumuš ahte sámekonvenšuvnnain galge geargat šiehtadallat jagi 2016 giđa mielde. ¶
– Lean ilus go šiehtadallamat dál leat loahpahuvvon, cealká gielda- ja ođasmahttinministtara stáhtačálli Anne Karin Olli. ¶
Muhto dainna eai lihkostuvvan, danin go lei nággu earret eará dan oasi nalde mas eananvuoigatvuođat namuhuvvojedje. Easka diibmá čakčat, maŋŋil go badjel logi jagi ledje stáhtat ja Sámedikkit bargan šiehtadallamiin, de nagodedje olahit ovttamielalašvuođa ja sáhtte de sáddet teavstta dohkkeheapmái. Konvenšuvdna galgá harmoniseret buot golmma riikka lágaid ja ásahit sámiide vuoigatvuođaid gillii, kultuvrii, eatnamiid ja čáziide. ¶
Evttohusas daddjo maiddái ahte sápmelaččat ja Sámedikkit galget bures beassat váikkuhit movt sámi guovlluid luondduvalljodagat hálddašuvvojit. Maŋŋil go skábmamánus nagodedje soahpat, de lea konvenšuvdnateaksta dárkkistuvvon, ja dál leat maiddái šiehtadallanlávdegottiid jođiheaddjit dorjon konvenšuvdnateavstta. ¶
Lars Anders Baer lea okta Ruoŧa Sámedikki ovddasteddjiin šiehtadallanlávdegottis, dadjá ahte dát teaksta man sii leat dohkkehan sáhttá gohčodit kompromissateakstan, masa juohkehaš lea šaddan addit ja váldit. – Lea čielggas ahte nu dat šattai go leat go golbma sierra stáhta ja Sámedikkit, mat galget gávdnat ovttamielalašvuođa. Muhtumat dáidet dovdat ahte livčče sáhttán olahit vel guhkkelii, muhto dan maid dás sáhttá dadjat lea ahte dát lea vuolimus dássi maid konvenšuvdnateavsttas lea olahan, dadjá Lars Anders Baer. ¶
Konvenšuvnna galget buot golbma Sámedikki meannudit ja doarjut ovdal go dat lea vuolláičállojuvvon. Áigumuš lea ahte konvenšuvnna teavstta galget buot Sámedikkit meannudit moatti vahku geažes, go deaivvadit Tråantes ávvudeamen vuosttaš sámi riikkačoahkkima ávvudit ahte lea 100 jagi áigi go vuosttaš sámi riikkačoahkkin lágiduvvui Tråantes jagi 1917:s. ¶
Suoma Sámedikki presideanta , Tiina Sanila-Aikio, gal lea duhtavaš konvenšuvdnateavsttain ja go dat dál sáhttá loktejuvvot sámi álbmoga ovdii. ¶
─ Dát lea leamašan guhkes ja áddjás proseassa, ja mun lean ilus go dat lea dál joavdan dan dássái ahte mii dál sáhttit dan meannudit, ja dán barggus ovddasguvlui mii dárbbašit sámi servodaga veahki, dadjá Tina Sanila Aikio. ¶
Milljovdna vuollebáza geažil ávžžuha Sámemišuvnna riikkastivra vuovdit Sámi Álbmotallaskuvlla (DSF) visttiid Kárášjogas, muitala Sámemišuvnna riikkastivrra jođiheaddji Arvid Nilsen. ¶
Guovtteduháhis dat heaittihedje sii skuvllahommáid, ja diibmá lei DSFa doaibmavuollebáza oktiibuot sullii 7 milljon ruvnnu. ¶
Danin leage riikkastivra mearridan vuovdit opmodaga. Nilsen ii loga alddiset leat vel oasti. ¶
GULDAL: Sámemišuvdna vuovdá ¶
Son dieđe dadjat mo láigolaččaiguin geavaš go ođđa oasti boahtá. Sámemišuvnnas leat earret eará áviisa Ávvir, Sis-Finnmárkku riekteveahkkekantuvra, Karasjok kjøreskole ja olbmot ge láigohit orrunsajiid. ¶
Samenehtti ii leat darbu, go dat ii ovddit maidege, oaivvilda Johan Ailo Kalstad, gii ovdal lea viššalit geavahan Sameneahta. ¶
- Doppe ii dáhpáhuva šat mihkkege, danin olbmot eai šat ane dan, lohka Kalstad. ¶
GULDAL: Samenehttii ii leat dárbu ¶
Sálat sátnejođiheaddji, Rune Berg dáhtošii sámi álbmotbeaivvi šaddat friddjabeaivin nu mo miessemánu 17.beaivi lea. - lea juo gollán 100 jagi ja eat leat boahtán guhkilii go dan ahte eat leat ožžon iežamet friddjabeaivvi, nu lohká Rune Berg. Gielda- ja ođasmahttindepartemeantta čilge ahte lea stuorradiggi gii dan mearrida. ¶
Eanet bargu ja lassánan miellahttosearvvit gáibida eanet barggu. ¶
– Mii dieđus dárbbašat danin go min dálá bargi, dat generálačálli luohpá iežas bargoáigodagas. Dál leat mii ohcamin dieđusge ođđa bargi, ođđa jođiheaddji čállingoddái, dadjá Sámi Dáiddárráđi jođihanforuma bargolávdegotti áirras, Biret Risten Sara. ¶
Jođiheaddji doaibmaáigodat bistá njeallje jagi, ja Brita Kåven lea doaimmahan dán virggi guokte maŋemuš áigodaga. ¶
Sámi Dáiddárráđis leat guhtta miellahtttosearvvi, ja Sara oaidná ge dárbbu ain lasihit bargiid boahtteáiggis. ¶
– Jo, dan gal dahkat. Mii leat geahčadan makkár dárbbut mis leat čállingottis, ja makkár bargit mis galggašedje. Mii dárbbašat sihke prošeaktabargiid, márkanfievrridanbargi, diehtojuohkin-, ja giellabargiid, ja mii dárbbašat searvvi čálliid. ¶
Stipeandajuohkin ja hálddašeapmi lea okta dain doaimmain maid ráđđi doaimmaha. Sámi Dáiddárráđđi vuođđuduvvui 1987, ja lea máŋgii lasihan virggiid, maŋimuš 2006, ja dál leat golmmas barggus ráđis. ¶
Sámi Dáiddačehpiid Searvi lea guhká plánen ásahit dáiddaskuvlla Kárášjohkii, muhto Oahpahusdirektoráhta ii atte lobi dan álggahit. ¶
Sámi dáiddaskuvlla vuođđudusa prošeaktajođiheaddji Dag Nyberg imašta dán mearrádusa. ¶
– Finnmárkkus ja Romssas ii gávdno sullasaš fálaldat. Olles Davvikálohtas ii ge leat dákkár skuvla, lohká Nyberg. ¶
Vuođđudus lea bargan badjel njeallje jagi prošeavttain man ulbmil lea álggahit priváhta dáiddajoatkkaskuvlla. ¶
- Skuvllas galggašii oahpahit ohppiide govvadáidaga. Skuvllas galggašii rabas buohkaide, das galggašii sámi- ja davviguovlluid profiila, čilge Nyberg. ¶
Prošeakta lea ožžon ruhtadoarjaga sihke Sámedikkis ja Finnmárkku Fylkkadikkis, muhto Oahpahusdirektoráhta ii dohkket dáiddaskuvlla oahppoplána. Sii celket ahte plána sulastahttá almmolaš joatkkaskuvllaid plánaid. ¶
GULDAL: EAI BEASA ÁLGGAHIT DÁIDDASKUVLLA ¶
Sámedikke áirras Vibeke Larsen šálloša Oahpahusdirektoráhta mearrádusa. ¶
- Mii gal doarjut dáiddaskuvlla, dat lea dárbu ásahit dákkár skuvlla. ¶
Dál lea Sámi dáiddaskuvlla vuođđudus váidán ášši Máhttodepartementii. Departemeantta bealis eai sáhte kommenteret ášši nu guhkká go gieđahallet dan. ¶
Norgga Sámiid Riikasearvvi Sámediggejoavku bivdá dál guorahallat sáhttá go ásahit sierra sámi dearvvašvuođadoaimmahaga. ¶
Dál áigu NSR ovddidit dán sierra áššin Sámedikkis. ¶
Preassadieđáhusas čállá NSR ahte sierra sámi dearvvašvuođadoaimmahat sáhtašii doaibmat gelbboguovddážin sámeáššiin, nu go eará dearvvašvuođadoaimmahagaid ja gielddaid ektui. ¶
– Dál lea sámi dearvvašvuođabálvalus ollu čatnon eaŋkilolbmuide, nu ii sáhtte leat, deattuha NSRa Sámediggejoavkku jođiheaddji Aili Keskitalo. ¶
Dál bivdá NSRa Sámediggejoavku iskkagoahttit lea go vejolaš ásahit sierra sámi dearvvašvuođadoaimmahaga. ¶
Norgga Sámiid Riikasearvi árvvoštallá čohkket gelbbolašvuođa ja valjjodaga mii gávdnu sámis dearvvašvuođaáššiide. ¶
Aili Keskitalo oaivvilda dán ávkin sámi buhcciide ja fágaolbmuide maid. ¶
– Ná maid sáhttá olles sámi fitnet mielde, ii dušše Finnmárkku, deattuha Aili Keskitalo. ¶
Máŋga čuođis ledje boahtán go Sámi filbmafestivála rahppui ikte. ¶
Sámi filbmafestivála Guovdageainnus lágiduvvo dál 12. geardde. Go filbmafestivála rahppui ikte eahkes ledje máŋga čuođis boahtán Bulet Eco Siidii. ¶
GULDAL: Filbmafestivala rahpan ¶
GEAHČA GOVAID: Sámi filbmafestivála rahpan ¶
Gielddaid organisašuvnnat, searvvit ja fitnodagat sáhttet dál fidnet ruđa gelbbolašvuođaloktemii. ¶
Sámi giellahálddašanguovllu gielddaid organisašuvnnat, fitnodagat ja servvit sáhttet dál loktet bargiid ja lahttuid gelbbolašvuođa jos váldet oktavuođa Tromssa Folkeuniversitehttain. ¶
Doppe lea ruhta iešguđetge laganaš kurssaide. ¶
«Vox» mii lea nášunála gelbbolašvuođapoletihka fágaorgána, fállá dál gealboloktenkurssaid eaktodáhtolaš organisašuvnnaide, servviide ja fitnodagaide. Danne ohcá Folkeuniversitet Tromssas oktavuođaid sámi giellahálddašanguovllu gielddaiguin, ja ásahusa ossodatjođiheaddji Hilde Widding ávžžuha servviid ja organisašuvnnaid sámi giellahálddašan gielddain ohcat ruhtadoarjagiid lágidit kurssaid main loktešedje gelbbolašvuođa iežaset miellahttuin ja bargiin. ¶
Kárášjogas, Guovdageainnus, Porsáŋggus, Deanus, Unjárggas, Gáivuonas, Loabain ja maiddái Divttasvuonas, Raarviihkes ja Snoasás lea dál vejolaš oažžut gealbolokten kurssaide ruhtadoarjaga. ¶
Ruhtadoarjaga sáhttet searvvit ja organisašuvnnat ohcat kurssaide gos olbmot oahpašedje buorebut lohkat ja čállit. ¶
Maiddái rehkenasttin kurssaide sáhttá ohcat ruhtadoarjaga, ja digitala nugo interneahta geavahan ohppui vai boarrasat olbmotge oahpašedje geavahit dihtoriid. Sámegieldkurssaide ožžot álkidit doarjaga. ¶
Fitnodaigain lea maid vejolaš ohcat ruhtadoarjaga vai bargiid gelbbolašvuođa sáhtašedje buoridit. ¶
Danne sáhttet maid fitnodagat ohcat Folkeuniversitehtas ruhtaveahkki lágidit kurssaid. ¶
Lea nu ahte dušše sámi giellahálddašangielddain sáhttet ohcat ruhtadoarjaga kurssaide. Stáhta lea juolludan vihta miljon ruvnnu Tromssa Folkeuniversitehttii vai sáhttet veahkehit servviid, organisašuvnnaid ja fitnodagaid sámi giellahálddašanguovlluin lágidit gelbbolašvuođa loktema iežaset miellahttuide ja bargiide. ¶
Sámegielkurssaide lea erenoamaš álki oažžut ruhtaveahkki Folkeuniversitetet bokte, ja dasalassin lea eaktodáhtolaš servviin vejolaš ohcat ruhtaveahkki lágidit kurssa vuorrasat olbmuide vai oahpašedje geavahit interneahte, go dán áigge illá birge dán oahppu haga. ¶
Vaikko sámi girječállit eai ožžon Davviriikkaid Ráđi girjjálašvuođabálkkašumi, de sii báite Davviriikkaid ráđi doaluin Københámmanis, Dánmárkkus disdat eahkeda. ¶
DR Koncerthuset báikkis Københámnas Danmárkkus dat Davviriikkaid Ráđi girjjálašvuođa bálkkašumi riemut lágiduvvojedje disdat eahkeda. ¶
– Dat lea buorre go poesiija-čálli oaččui bálkkašumi, dadjá Sara Margrethe Oskal maŋŋel go čielggai ahte Katarina Frostenson oaččui bálkkašumi. ¶
Loga: Girjeárvvoštalli: – In jáhke sámi girječálli oažžut bálkkašumi ¶
Jagi 2016 Davviriikkaid ráđi girjjálašvuođa bálkkašupmi geigejuvvui ruoŧa girječállái Katarina Frostenson:ii. Son oaččui bálkkašumi girjji "Sånger och formler" girjji ovddas. ¶
– Dát bálkkašupmi illudahttá sihke mu ja diktačállima. Mun lean čállán poesiija oalle guhka. Muhto mu mielas lea earenoamáš somá oažžut bálkkašumi juste dáinna diktagirjjiin, go mun čállen dán girjji dalle mus lei earenoamáš dovdu. Sihke moraš ja jáhkku. Ja danin mu mielas lea hui dehálaš ahte poesiija oažžu stuorat saji dan oktavuođas go bálkkašumi geigejedje munnje, lohká Katarina Frostenson. ¶
Mánáid- ja nuoraid girjjálašvuođa bálkkašupmi geigejuvvui ges Islándalaš girječállái, ¶
Arnar Már Arngrímsson:ii. Son oaččui bálkkašumi girjji "Sölvasaga unglings" ( ”Sølvi, muitalus nuorra olnmo birra” ) ¶
– Mun in vuordan oažžut bálkkašumi. Guhtta mánu áigi nammaduvvon dása ja dat lea leamašan guhkes vuordináigi gitta otná stuora beaivái. Eará girjjit mat ledje nammaduvvon leat nu buorit, nu ahte mun lean hui giitevaš, lohká Arnar Már Arngrímsson ¶
Sámi girječálli Sara Margrethe Oskal lei evttohuvvon Davviriikkaid Ráđi girjjálašvuođa bálkkašupmai girjjiin savkkuhan sávvri sániid. ¶
Mánáid- ja nuoraid girjjálašvuođa bálkkašupmái leigga ges Marry Ailonieida Somby ja sárgunčeahppi Biret Máret Hætta evttohuvvon girjjiin Čerbmen Bizi, girdipilohtta. ¶
– Mu mielas lea hui buorre go unnitlogu álbmoga gielat leat mielde dáppe, muhto mis livččii galgan maid jury-mielláhttut geat ipmirdit dáid gielaid,dadja Marry Ailonieida Somby. ¶
Bálkkašumiid geigejit diimmá girjjálašvuođa bálkkašumi vuoitit, Hákun Djurhuus, Svante Henryson¸ Dagur Kári ja Jakob Wegelius ja dasa lassin vel Kim Leine. Davviriikkaid Ráđi bálkkašumi sturrodat lea 350.000 dánska ruvnmno. Girjjálašvuođa bálkkašumi geige lágiduvvo davviriikkaid Ráđi 68. deaivvadeami oktavuođas Københámnas, Danmárkkus. ¶
Son guhte lei láidesteaddji doaluin, lei dánska-ruoŧa lávlu, Caroline Henderson. DR dahje dánska Radio, mii lea NRK sullálaš mediaásahus Danmárkkus sáddii doaluin njuolggosáddaga bakte interneahtas, ja maiddái eará davviriikkaid TV-ásahusaide. ¶
Davviriikkaid Ráđi girjjálašvuođa bálkkašupmi lea juhkkojuvvon 1962, ja juhkkojuvvo čáppagirjjálašvuođa girjái mii lea čállojuvvon ovtta davviriikkaid gielaide. Girji sáhttá leat romána, drámá, dikta, novealla dahje essija čoakkáldat. ¶
Bálkkašumi ulbmil lea ásahit beroštumi ja fuomášuhttit davviriikkaid girječálliid, seammás go galget ásahit báikki dahje sajádaga gos sin girjjálašvuohta sáhttá ceavzit buot davviriikkaid rájáid rastá. ¶
Dát dagaha ahte girjjálašvuođa oktasašvuohta ja kultuvrralaš čanastagat ovdánahttojuvvojit ja nannejuvvojit davviriikkaid gaskkas. ¶
Doaluide searvvai maiddái Dánmárkku ruvdnoprinsa Fredrik. ¶
Sámi girječállit leat fuomášan ahte olgoriikalaččat, nugo fránskalaččat, áinnas logašedje sámi girjjálašvuođas. ¶
Muhto de ii leat sámi girječálliin ruhta jorgalahttit girjjiid olgoriikagielaide. Norgga sámediggeráđđi lohká iežaset bargamin áššiin. ¶
Sámi girječálliidsearvvi jođiheaddji Karen Anne Buljo muitala iežaset fuomášan ahte fránskalaččat áinnas logašedje girjjiid maid sápmelaččat leat ieža čállán. ¶
Buljo muitala ahte dalle go sii ledje Salon De Livre - girjemeassuin Frankriikkas 2011:s, dalle fuomášedje fránskalaččat ahte sápmelaččat ieža čállet girjjiid. ¶
Dáinna movttiidedje sii ja jearadedje ahte eai go sámit jorgalahttášii iežaset čáppagirjjálašvuođas maiddái fránskagillii. ¶
Girječálli Karen Anne Buljo muitala fránskalaččat ledje jorgalahttán 1960-logu girjji iežaset gillii, go háliidedje lohkat juoga mas čálle sámiid birra. ¶
Girji lei dárogielas jorgaluvvon, muhto go fránskalaččat gulle sis ahte sápmelaččat ieža čállet, de gal movttiidedje. ¶
Sii áinnas logašedje girjjiid maid sápmelaččat ieža lea čállán. Danne Buljo dáhtošii veahki jorgalahttit girjjiid sámegielas eará gielaide. ¶
Norgga sámediggeráđđelahttu Mariann Wollmann Magga lohká iežaset ráđis bargamin áššiin. Sii leat váldan oktavuođa Norla-ásahusain, dán ásahusas dat lea ovddasvástádus jorgalahttit Norgga beale girjjiid eará gielaide. ¶
Dán ásahusas ledje positiiva dasa ahte álgit maiddái sámegielgirjjiid jorgalit olgoriikagielaide. ¶
Dál ferte válljegoahtit girjjiid maid galget jorgališgoahtit olgorikagielaide, go dat galggašedje leat jorgaluvvon 2019 Frankfurtta girjemeassuide, lohká Wollmann Magga. ¶
Sii áiggoše sirdit kántorbáikki Oslos Romsii vai beasaše lagabui sámi guovddáš ásahusaid. ¶
Sii fárrejit Tromsii jus Norgga girkoráđđi miehtá dasa go meannudit ášši čakčat. ¶
Sámi Girkoráđi jođiheaddji Tore Johnsen lohká dál berret sirdit doaimma davás. Son jáhkká ahte lagasvuohta sámi servodahkii nannešii ráđi barggu. ¶
GULDAL: Sámi girkoráđi lokaliseren ¶
Sámediggi lea addán stuorámus oasi dásseárvoruđain Sámi homofiillaid fierpmádahkii. ¶
Fierpmádat lea ožžon 480.000 ruvnno. ¶
Jodiheaddji Risten Ravdna Heatta lohká ruđa eanas mannat diehtojuohkindoaimmaide. Lassin neahttasiiddu ásaheapmái, galget sámi homofiilanuorat oidnogoahtit olbmuid gaskkas: ¶
GULDAL: Ruhta homofiilafierpmadahkii ¶
Sámi lávlla lea fas mielde Norgga Melodi Grand Prix gilvvus, measta 30 jagi maŋŋel "Sámiid Ædnan" -šuoŋa. ¶
Measta 30 jagi maŋŋel "Sámiid Ædnan" -šuoŋa lea fas sámi lávlla mielde Norgga Melodi Grand Prix-gilvvus. Lávlaga namma lea "Ándagassii" ja teavstta lea sámi artista Ann Mari Andersen čállán. ¶
Son lohká dán ođđa-áigásaš sámi pop-lávllan, muhto ii leat vel almmuhuvvon gii dan galgá lávlut. ¶
– Go gullen ahte beasan lávlagiin mielde oassefinálaide, de illá jáhkken dan, lohká Andersen. ¶
GULDAL: Andersen Norgga Grand Prixii ¶
– Dát lea njuolgut vealaheapmi, lohká Gurutbellodaga stuoradiggeáirras Vera Lysklætt go sámi mánáin eai leat sámegiel oahpponeavvut. ¶
Publisert ¶
Ikte logai son riikaviidosaš digaštallansáddagis sámi oahpponeavvuid birra, ahte lea dohkkemeahttun dilli sámi skuvllain ja ahte vealaheapmi ii leat beare garra sátni geavahit dán oktavuođas: ¶
GULDAL: – Sámi mánát vealahuvvojit ¶
Sámi mánáid oahpponeavvuid dilli lea riikkaviidosaš beroštumi boktán mannjil go šattai dovddusin ahte ii oktage girji leat ráhkaduvvon maŋŋil maŋimuš oahpporeforpma Máhttoloktema 2006:as. ¶
Ievttá Dagnytt18 sáddagis čujuhii Lysklætt Sámedikki ovddasvástádussii oahpponeavvodilis. Muhto son maiddái muittuha ahte bajimus ovddasvástádus lea Máhttodepartemeanttas. ¶
Lysklætt maid lohká iežas váldán oktavuođa Máhttodepartemeanttain máŋgii dan áigodagas go lea leamaš Stuoradikkis. Son ii loga departemeantta váldán ovddasvástádusa duođalaččat. ¶
– Jus buorebut galgat sáhttit eallit sámi musihkain, de dat ferte gullot maiddái olggobeale Sámi, oaivvilda artista Elin Kåven. ¶
Logenár sámi artistta ja komponistta dollejit maŋŋebárgga WOMEX 2016  riikkaidgaskasaš festiválii, mii lea máilmmi deháleamos árbevirolaš musihkkameassu. ¶
– Mihttomearri lea oažžut eambbo olgoriikka beroštumi sámi musihkkii, nu ahte dat čuojahuvvogoahtá - ii dušše Sámis, muhto miehtá máilbmi, čilge Sámi Komponisttaid Searvvi jođiheaddji, Elin Kåven. ¶
Womex mii lea jahkásaš festivála, lágiduvvo Santiago de la Compostela gávpogis Spánias miehtá dán vahku. Deikke bohtet álgoálbmot násttit juohke sajis máilmmis. ¶
Sámi komponisttaid searvi ja Sámi Juigiid Searvi leat beassan ásahit sierra saji (stánda) dohko. ¶
– Dalle sáhttit ieža márkanfievrridit ja vuovdalit iežamet musihka, illuda Kåven. ¶
Prošeavtta sii gohčodit Sápmi Music Expo. Ulbmil lea oažžut sámi musihka beassat oassálastit máilmmifestiválain. ¶
– Dan oktavuođas lea dehálaš čatnat oktavuođaid iešguđet ge riikka olbmuiguin, vástida musihkkár Magnus Vuolab. ¶
Womex festiválas sii doivot maid oažžut impulssaid eará álgoálbmot musihkkáriin. Dasa lassiin sámi artisttat ja komponisttat háliidit vuodit iežaset musihka maiddái olgoriikka radiostášuvnnaide. ¶
Lea vuosttáš geardde ahte Sámi komponisttaid Searvi ja Juoigiid Searvi beasset oassálastit sierra stánddain Womex jahkásaš doaluin. ¶
– Diibmá mii beasaimet háiket Norgga delegašuvnna mielde. Dál mii leat olahan ovtta lávkki guhkkelii, illuda Vuolab. ¶
Stánddas sii juhket nu ollu dieđuid go vejolaš sámi musihka ja luđiid birra. ¶
– Juohke artista lea ráhkadan guokte siidosaš presentašuvnna iežas musihka birra. Dasa lassin juohkit olggos Cd:aid maid leat almmuhan, muitala Vuolab. ¶
Santiago de la Compostela gávpogis gos festivála lágiduvvo, galget leat konsearttat miehtá vahku iešguđet sajis gos máilmmi násttit besset guoimmuhit álbmoga. ¶
Jon Henrik Fjällgren? Kajsa Balto? Sofia Jannok? Vai Amoc ja Ailu Valle? Dát leat dušše moattis dain geaid šuokŋá sáhttá šaddat diimmá buoremus rádiohitta. Jienas iežat favorihtta. ¶
2016:s almmuhedje golmmalogi-moadde sámi artistta musihka. Dáin artisttain lea NRK Sápmi válljen 18 evttohasa "Sámi rádiohitta 2016" -gilvui. ¶
Diibmá vuittii Felgen Orkestera lávlla Buolli Dolla dán gilvvu. Vuoitu dalle lei «Sami Music Awards» luhkká ja studioáigi. ¶
Gii dán jagi vuoitá, mearridat don. ¶
– Mun in nagot válljet dušše ovtta šuoŋa, dadjá Tanja Linnea Eriksen Norbye, guhte lea okta dain gii leamaš mielde mearrideamen makkár lávlagat leat mielde jienasteamis. ¶
Laster innhold, vennligst vent.. ¶
Golbma maŋŋálas vuossárgga gulat dáid šuoŋaid oktan kommentáraiguin NRK Sámi beaivesáddagis. Vuoiti almmuhuvvo Sami Music Awards-doaluin álggogeahčen guovvamánu. ¶
Njealjis leamaš mielde mearrideamen evttohasaid: Kolbjørn Norvang, Elle Gaup, Tore Skoglund ja Tanja Eriksen Norbye. ¶
Joavkkus ledje dát gáibádusat evttohasaide: Šuoŋat fertejit leat almmuhuvvon, ja čuojahuvvon gaskal skábmamánu 1. beaivve 2015 ja skábmamánu 1. beaivve 2016. Joavku lea maid árvvoštallan gallii lea čuojahuvvon rádios, lea go buorre buvttadeapmi, ja dieđusge subjektiivvalaš oainnu mielde. ¶
NRK Sápmis lea otne maid njuolggosátta Stuorradikkis dan oktavuođas go Sámediggi doppe doallá čoahkkima. ¶
Otne álgá sátta diibmo 14.00 ja bistá gitta diibmu 14.30. Prográmma sáddejuvvo njuolgga NRK Sámi neahttasiiddus ja dasto rádios Sáhkaváibmosis diibmu 16.00. ¶
Prográmmajođiheaddjit leaba Kjell Are Guttorm ja Berit Solveig Gaup. ¶
Sáddaga fáttát leat sámi valáštallan, Sámediggeráđi dieđáhus doaimmainis. ¶
Nuppi oasis šaddá sáhka gielddanuppástusas ja Sámedikki oaidnu dan ektui, ja mo sámi bealit leat dien barggus. ¶
Goalmmat oasis jearrá Árja livččiigo áigi Sámedikkis ráhkadit integrerenpolitihka ja maid jurddašit sámegiela oahpahit báhtareddjiide ¶
Gaskavahku álgá maid sátta diibmu 14.00. ¶
Sámediggi doallá lávdegoddečoahkkimiid ja dievasčoahkkima Stuorradikkis čakčamánu 21. beaivvis gitta 25. beaivái 2015. ¶
Lávdegoddečoahkkimat álge vuosárgga čakčamánu 21. beaivve ja loahpahuvvojit maŋŋebárgga čakčamánu 22. beaivve. ¶
Dievasčoahkkin álgá gaskavahkku čakčamánu 23. beaivve, ja loahpahuvvo bearjadaga čakčamánu 25. beaivve. ¶
Dát čoahkkin lea historjjálaš, go ii goassige ovdal leat sámiid álbmotválljen orgána doallan čoahkkima Norgga álbmotválljen orgána dálus. ¶
(Ášši joatkašuvvá video vuolábealde) ¶
Dievasčoahkkinjođihangotti evttohan áššelistu: ¶
30/15 Vuođđudeapmi 31/15 Ođđa áššiid dieđiheapmi 32/14 Sámediggeráđi doaibmadieđáhus 33/15 Gažaldagat Sámediggeráđđái 34/15 Sámediggeráđi čielggadus sámi valáštallama birra 35/15 Sámedikki dieđáhus solidaritehta ja riikkaidgaskasaš barggu birra 36/15 Sámi mátkeeallin – strategiija viidásat ovddideami várás 37/15 Rievdaduvvon sátnádeapmi Vuođđolága paragráfas 108 ja Vuođđoláhka sámegillii 38/15 Bååstede - Sámi kulturárbbi máhcaheapmi 39/15 Sámedikki 2017 bušeahttadárbu ¶
Ávvir čállá ahte sámeráđi presideanta Áile Javo lea mearridan guođđit politihka, maŋŋel go ođđa Sámeráđđi vuođđuduvvo boahtte lávvardaga 21. Sámekonferánssas Troandimis. Áile Javo lea hárjánan politihkkár ja leage čohkkán Sámeráđis maŋimuš 19 jagi ja guokte maŋimuš áigodaga čohkkán presideantan. Javo lea muđui politihkken badjel beali eallimis, go lei dušše 18 jahkásaš go searvvai Sámediggepolitihkkii. Dál goittot oaidná son, ahte lea áigi addit saji earáide. ¶
Sampmi ¶
Háliidit bargat dan ovddas ahte sámi nuorat galget beassat oadjebasvuođas bajásšaddat, oadjebasvuođas mas besset nannet ja gievrudahttit identitehta ja gullevašvuođa. ¶
Ođđa dutkamis ja easkka almmuhuvvon ođasáššis Divttasvuona veagalváldimiid birra, albmana ahte sámi nissonat, dievddut ja mánát dávjá vásihit illástemiid. Lea dehálaš muitalit, ja mii leat giitevaččat go dát viimmát ihtá mediaide. ¶
> Loga eanet Divttasvuođa veagalváldimiid birra dás ¶
Sámedikki nuoraidpolitihkalaš lávdegoddi (SáNuL) oaidná veagalváldimiid servodatváttisvuohtan, man vuostá olles servodat ferte bargat. Ráhkadit oadjebas Sámi mii fertet njeaidit tabuiid ja gáibidit geatnegas eiseválddiid. SáNuL háliida bargat dan ovddas ahte sámi nuorat galget beassat oadjebasvuođas bajásšaddat, oadjebasvuođas mas besset nannet ja gievrudahttit identitehta ja gullevašvuođa. ¶
Illásteamit ja rájárihkku láhtten ii dušše dáhpáhuva ruovttuin, muhto maiddái sosiála oktavuođain nugo nuoraidčoahkkanemiin. Dan dihte mii leat plánemin skuvlenbasi sámi organiserejuvvon nuoraide. ¶
Mihttomearri lea oahpahit nuoraid, mat leat omd. luohttevašolmmožin dahje miellahttun stivrrain ja lávdegottiin, movt hehttet ja gieđahallat illástemiid ja rájárihkku láhttema. ¶
Dat skuvlen lea oassi stuorit prošeavttas illástemiid ja psyhkalaš dearvvašvuođa birra, maid mii leat čađaheamen ovddusguvlui. Min prošeakta berrešii fas leat oassin stuorit kollektiiva beroštumis olles Sámis. ¶
Veagalváldimat lea váttisvuohta buot servodaga osiin. Mii SáNuLis háliidit danin hástát olles sámi servodaga váldit ovddasvástádusa. Dás Sámediggi galggašii ja berrešii leat ofelažžan loktet ášši ja dahkat buori mearrádusaid. ¶
Mii fertet juohkehaččat váldit ovddasvástádussamet rájárihkku láhttema gieđahallamis ja eastadeamis, ja eiseválddit fertejit láidestit min. Veagalváldimat eai sáhte jávohaga jámihuvvot. Dakkár áššiid fertet váldit duođalažžan, ja dat gáibida áŋgiruššama juohkehaččas. ¶
Sámedikki nuoraidpolitihkalaš lávdegoddi ¶
ON lea ásaheame ođđa olmmošvuoigatvuođaorgána, maiddai sápmelaš árvaluvvon áššedovdin. ¶
Ovttastuvvan našuvnnat lea ásaheame ođđa orgána mii galgá gozihit eamiálbmogiid vuoigatvuođaid. Mánu geažes vállje olmmošvuoigatvuođarađđi vihtta áššedovdi, okta evttohasain lea sámi jurista John Bernhard Henriksen. ¶
Ruoŧa Sámedikki ságadoalli Lars-Anders Baer jáhkká Henriksenis buori vejolašvuodđaid, vaikko leatge valljis evttohasat. ¶
GULDAL: Ođđa álgoálbmotekspearttat ¶
Sampmi ¶
– Sápmelaš máhttá heivehit iežas vaikko makkár dilis. Nabai jus válddán goikebierggu dus eret, dan jearrá NuFal-bloggár Anne Marie Hætta. ¶
Kommentára; Anne Marie Hætta . ¶
Liikka álki sápmelažžii giessalit vuoddagiid beassášlávvordaga. Liikka álki sápmelažžii dušše vázzilit olbmás vissui jearatkeahttá. Nu álki lei mu gávpotolbmáide leat “veggis” . Mu beljiide ii orron diet riekta. ¶
Sii čieručalmmiid muitaledje vuoncáid, spiinniid ja gusaid mat elle giddagasas olles eallima, dušše danin ahte mii beassat daid borrat. Danne sii eai borran šat elliid, ja danne berrejin munge heaitit. ¶
Jurdagat johte dađistaga Finnmárkku duoddariidda gos mun olles eallima lean oaidnán elliid ruohttame ja girdime. Eai dat goit lean giddagasas? ¶
Boahtte háve váccidettiin rámbuvrras, de ii nagodan mu čoavji šat biergguid meattá mannat. ¶
Dette må du vite hvis du vurderer å bli vegetarianer ¶
Jus jurddahat muhtun naturistta. Sutnje ii daga maidege oaidnit álás olbmuid, dahje leat álás olbmuid fárus naturistasáttogáttiin. ¶
Son muhtumin vel nuollala vuojadanbiktasiid, muhto ii duostta goitge lahkonaddat dan nudistasáttogáddái. Nu lean mun eallán gávpotmáilmmis. ¶
Boran soija-burgera go sáhtán, áinnas oasttán ruotnasiid rámbuvrras, muhto maiddái ráhkadasttán suovasbierggu go in šat oro gilleme eanet tofu suoskat. ¶
Dál orun fas sámi guovllus. Mu viesu olggobealde heaŋgájit bierggut, ja ikte borren biergomállása. Dál lean ge fuomášan... ¶
Sihkkarit lea vejolaš, erenoamážit jus orun gávpogis, dahje jus in leat nu čadnon dáidda guhkes dálvviide, nu mo mun lean dáppe muohtamáilmmis. Ovdal illudin álo dálvái. Dál baicca illudan geassái ja čakčii. ¶
Dalle viehkalan buđetbeldui ja gaikkun nu olu buđehiid go ieš háliidan. Dievá duohken leat sarritdakŋasat ja luomejeakkit, doppe deavddestan muorjeskálu oatnelanbottas. Geasset álo dáhkidan ahte lea plastihkkabusse fárus. ¶
Dien ládje gal heive dát eallin bures dán vuovdás olbmui. Ruotnasiin oainnat eai leat nu olu kaloriijat go bierggus, dalle beasan ge buriin oamedovdduin nuppes ja goalmmes goistet vegetarmállasa. ¶
Ti oppskrifter på mettende, kjøttfri middag ¶
Sámi árbevirolaš biebmu lea biergu. Ja olles min kultuvra lea čadnon boazodollui, guolásteapmái ja bivdui. Sáhttá bat sápmelaš eallit bierggu haga? Lea bat dat biebmu, go das ii leat biergu? ¶
Sámis leat olu doalut, ja jagis de bovdejuvvot doaluide maidda muhtumin lea measta bággu vuolgit. ¶
Ii mus leat miella leat diet ártegis headjaguossi, gii in bora maidege. In hálit dušše guossástallat, ja orru oalle boastut viggat čuoldit eret biergobihtáid ja oamastallat dan moadde rušpe- ja buđetbihtá mat govddodit máleslihtis. ¶
Muhto ii olmmoš álo lihkostuva. Earenoamážit go eatni ja áhči vissui skuvihan. ¶
Gitta olgofeaskárii hakso, ja skuovaid nuoladettiin jo dieđán maid eadni lea otne málestan. Ruovttus skuvihii suovasbiergu álo beavddi ala go muhtun bearrašis lei guhká jávkan. ¶
In mun máša, mun goisten guvssi dievva suovasbierggu buđehiid báldii, gidden čalmmiid ja govahalan ahte leat aivve fal guobbarat njálmmi dievva. ¶
0-1 dat šattai boađus vaikke Sámis ledje guokte ráŋggáštus čievččasteami, muhto ii lihkostuvvan goappáin ge. ¶
Kapteidna Erik Berthelsen ii deaivan go bážii stolpui ja olggos. Dan nuppi gis válddii Morten Lund, ja su spáppa gis fáhtii molaalmmái hui álkit. ¶
Dan ovdalaš lei Assura-joavku báhčán mola, muhto duopmár dagai boastut go ii dohkkehan dan. Dan oaivvildii goit ge ekspeartakommentator Nils Henrik Sikku. ¶
GULDAL: Assur ja Sápmi ¶
Sikku mielas čievččai Sápmi issoras hejodit, ja son jáhká unnán vejolašvuođa dain beassat viidásabbot finalii. ¶
– Dalle gal fertešii Sápmi vuoitit dan guovtti boahtte čiekčama. De gal lea vejolaš, muhto dalle galget duođas váldit bearjadatmáčča mii lea Padania vuostá, lohká Sikku. ¶
Sápmi hárjeheaddji Morten Pedersen gal lei šlundon čiekčiid dihte, go eai máhttán dan ge maid ovdagihtii ledje hárjehaddan. ¶
– Go eat báže mola dakkár stuorra vejolašvuođaid oktavuođas go ráŋggáštusčievččasteamis, de gal eat vuoitte čiekčamiid. Dál mii ferteseimmet vuoitit guokte čiekčama jus finalii galggažeat beassat. Ja jus vuoitit galgat, de fertet dieđusge báhčigoahtit molaid, lohká Pedersen. ¶
Sámi joavku šattai arktalaš measttirin spábbačiekčamis. ¶
Team Sápmi vuittii spábbačiekčanfinála Ruonáeatnama vuostá lávvordaga arktalaš dálveriemuin Canadas. ¶
Sápmi vuittii 2-0 Ruonáeatnama vuostá nieiddaid boarraseamos luohkás, ja hárjeheaddji Bengt Jensen lei duhtavaš. ¶
GULDAL: AWG spábbagolli ¶
Sápmi-joavkku valáštallit vuite 16 medálja arktálaš dálvegilvvuin Yellowknife-báikkis Canadas. Šadde vihtta golli, vihtta silbba ja guhtta bronša-medálja. Gilvvut nohke lávvordaga. ¶
Maŋŋil go Gáivuona sátnejođiheaddji, Svein O. Leiros árvalii skeŋket várrečoahkká Suoma Stáhta 100 jagi ávvudeapmái, de Stáhtaministtar, Erna Solberg, čállá ahte ii leat vejolaš čađahit suohkana áigumuša. ¶
Stáhtaministtar, Erna Solberg, čállá Gáivuona suohkanii ahte suohkana hutkás árvalus skeŋket Háldi várrečohkka Supmii 100 jagi iešheanalaš stáhta ávvudeapmái, vuolggaha juridihkalaš hástalusaid, earret eará áhstalusat mat leat čadnojuvvon Norgga vuođđoláhkii. ¶
Solberg lohka árvvoštallamin eará vuogas gálvvu man sáhtášii skeŋket Suoma stáhta 100 jagi iešheanalašvuođa ávvudeapmái. ¶
Háldi šattašii Suoma alimius várri, jus Norga skeŋkešii alimus várrečoahkká, mii lea 1361 mehtara allat Supmii. Gáivuona suohkana sátnejođiheaddji dadjá ahte riikkarájá šattašii sirdit 40 mehtarin, vai olles várri šattašii Supmii gullevažžan ja šattašii dasto Suoma alimus várri. ¶
Stáhtaministtar čállá ahte ii leat sávahahtti dál čađahit rádjemuddema nu go Gáivuona suohkan lea árvalan. ¶
Solberg čállá ahte riikkarájá sirdin lea sávvameahttun, ja dagahivččii juridihkalaš hástalusaid, ja danin sii eai sáhte doarjut Gáivuona suohkana skeaŋkaárvalusa . Solberg čujuha maiddái ahte viiddis beroštupmi dán áššái, čielgasit duođašta buorit gaskavuođaid Norgga ja Suoma stáhtaid gaskkas. ¶
– Lea gal buorre go Stáhtaministtar lea válddán áiggi áššin bargat ja vástidit, muhto mun lean dattetge beahtahallan mearrádussii, dadjá Gáivuona sátnejođiheaddji, Svein O. Leiros. ¶
Leiros čujuha maiddái dasa ahte Kártadoaimmahaga ovddeš váldoinšenevra , Bjørn Geirr Harsson, lea son guhte vuolggahii dien jurdaga, ja sii fertejit ovttas suinna guorahallat maid ja movt dál bargat ovddasguvlui árvalusain. Sátnejođiheaddji lohka áigut áigut geavahit váhkoloahpa ja vahku jurddašit maid ja movt sii dál fertejit duste čuožžiluvvon dili. ¶
Svein O. Leiros dadjá ahte eanangáhppálagas mas dás lea sáhka ii leat stuorit go goalmmádas spábbačiekčanšillju. Leiros lohka áigut áigut geavahit váhkoloahpa ja vahku jurddašit maid ja movt sii dál fertejit dahkat. ¶
Savádahkan/Sabádahkan lea hui lossat spárket ja čuoigat. ¶
Dávjá galbma vahcan, buolašin ii leat báljo spárkasiivu. Erenoamážit skábman ja maiddái dálvet láve dákkár siivu. Dákkárin, savádahkan/sabádahkan spárka dahje sabehat illá johtet. ¶
Savdan daddjo go áibbas unnán arvá, fiinna arvi. ¶
Sáhttá beaivvi savddildit, ja dat mearkkaša ahte ii oktege. Jámma arvá. Dakkár dálki lea gievra njuoskadit, ja dipmada maid suinniid. ¶
Vehá ovdalaš diibmu viđa otne iđđes ožžo politiijat dieđu ahte lei sávdni buollimin Liidnavuonas Álttás. Sii sáddeje olbmuid báikái. Ii oktage gálgga leat roasmmohuvvon buollimis. ¶
Bálkáhuvvon guođoheaddjit galget hehttet boraspirevahágiid Gáivuonas, gáibidit sávzaboanddat. ¶
Badjelaš guoktelogis ledje boahtán boráspirevahát čoahkkimii Olmmáivággái ikte. ¶
Gáivuona suohkan dat lei bovden sihke sávzaboanddaid ja Romssa fylkamánni gullevaš olbmuid. ¶
Duogaš čoahkkimii lea go maŋimuš mánu leat badjelaš 30 sávzza goddon boraspiriide Olmmáivákkis ja Skárfvákkis. ¶
- Buoremus čoavddus livčče, jus suittašii, eambbo guođohišgoahtit. Muhto mu mielas livčče maid buorre ásahit molssaeavttuid guođohansajiide, lohká Romssa eanadoallodirektevra Berit Nygård Nyre. ¶
Su mielas galggašedje áidogoahtit buot guođohaneatnamiid. ¶
Ievttá čoahkkimis ledje máŋga evttohusa mo Gáivuona sávzaboanddaide galggašii unnidit boraspirevahágiid. ¶
Bivdojoavku mii lagábui mánu lea geahččalan goddit guovžža, mii lea hearjidan sávzaealuiguin Olmmáivákkis ja Skárfvákkis, ii leat nagodan vel báhčit guovžža. ¶
Mannan distaga ožžo dieđu ahte Olmmáivákkis soaitá dat guovža, muhto go iske, de gávnnahedje ahte ferte leat eará boraspire mii lei jođus, eai goit gávdnan guovžža. ¶
- Gáivuona boanddát ávžžuhit eiseváldiid dál bálkáhit sierra boraspireguođoheddjiid, lohká Olmmáivákki sávzaguođohan searvvi jođiheaddji, Even Steinlien. ¶
Son oaivvilda ahte Romssa Fylka dat ferte ruhtadit dán go fylkkegielda han hálida ieš boraspiriid doalahit guovllus. ¶
Fylkamánni birashoavda, Katrine Henaug, doaivu dál addo guhkiduvvon bivdolohpi báhčit dán guovžža mii lea Gáivuonas. ¶
- Mii leat maiddái dál juolludan ruđaid viiddiduvvon guođoheapmái Gáivuonas, lohká Henaug. ¶
Romssa Eanandoallodirektevre, Berit Nygård Nyre maid deattuhii ievttá diehtojuohkkinčoahkkimis ahte boraspirevahágiid eai sáhte sii hehttet. Politihkkáriid ovddasvástádus dat lea unnidit boraspire logu dáin guovlluin. ¶
Seaŋáš dahje seakŋemuohta lea gordnemuohta. ¶
Seaŋáš (seaŋaš) lea gordnemuohta gertniid vuolde, čállá Nils Isak Eira girjjis Bohccuid luhtte . Dát muohta lea lagamus eatnama ja lea oaidnit dego kroavvasálttit. Yngve Ryd muitala vel ahte eanaliekkas dat ráhkada seaŋáža. Dán ádjána dahkat miehtá dálvvi. (Snö). ¶
Seaŋáš lea máŋgga dáfus hui anolaš go dan heive bures suddadit čáhcin ja dainna sáhttá maiddái buhtistit/ráidnet biktasiid, omd. gávtti sáhttá vađđulit seaŋášmuohttagis vai buhtásmuvvá. ¶
Mánnu sáhttá leat seahčat, ja dalle leat "geažit" čohkalat. ¶
Go mánnu lea šeahčat, de dat muitala buollašiid dan mánnui. ¶
Váljotalmmái Ándde Máhtte muitalii NRK Sámi dalá bargái Andreas Njárgii: Seahcat ¶
Jus fal kvena giella galggaš seailut, de galggašii dan leat vejolaš fállat nuoraide digitála hámis, ovdamearkka dihte kvena facebook-siiddu bokte. Nu dat oaivvilda Tromssa fylkagieldda spesiálaráđđeaddi, Odd Gaare. ¶
Ođđa dutkanbohtosat duođaštit ahte seallamáttu-molsun doaibmá MS-dávdda vuostá, ja dutkan ferte joatkašuvvat, lohká Haukland universitehta buohcceviesu váldodoavttir Lars Bø. Son lea jođihan dutkanbargu, man oktavuođas divššodedje 20 MS-buohcci dán vuogi mielde, ja bohtosat ledje buorit. ¶
Seallat lea go rini savdnjá dahje muohttage eret muorain. Biegga, bivvalis dálki dahje beaivváža liggen dat sáhttet seallat muoraid ja vuvddiid. ¶
Sampmi ¶
Diet sánit gullet Anja Gravenii (36). Sus lea mihttu hárjehallat 30 beaivve, ja dat gal buktá sutnje movtta! ¶
Graven ii leat dušše iežas movttiidahttimin, son lea maid ráhkadan Facebook-joavkku gos geahččala earáid oažžut hárjehaddat. ¶
Joavkkus leat sullii 30 miellahtu. Sii juhket sihke govaid ja hárjehaddet. ¶
– Facebookas mii juogadit buot maid mii hárjehaddat, ja dat movttiidahttá sihke mu ja earáid. ¶
Jus ovtta beaivvi ribaha láikošit ii ge hárjehala, de ii leat nu buorre dovdu. ¶
– Šaddá maid nu ahte go ii hárjehatta, de šaddá heajos oamedovdu. ¶
Diibmá son hálidii hárjehaddat 100 beaivvi njuolgut. ¶
Dán jagi lea vehá unnidan hástalusa, muhto jurdda lea ain seamma. [Anja Graven hárjehaddamin] ¶
– Mus lea dat mihttu ahte mun galggan leat buoret vuoimmis. ¶
Ii leat beare rumaš mii gievru, muhto maid mokta buorrána. ¶
– Go mun hárjehattan, de loktana mus sihke mokta ja energiija. Lea álkit maid lihkkat iđđes ja eallinkvalitehta lea mu mielas buorránan maŋŋá go álgen hárjehaddat. ¶
Máŋgasis sáhttá leat lossa miella skábman. Dat maid váikkuha hárjehaddamii dan geažil go mokta šaddá losit. ¶
Gravena ráva gal lea beare bágget iežat hárjehaddat vaikko man unnán miella de leaš. ¶
– Motivašuvdna ii boađe iešalddis. Go beasat vuos johtui, de gal manná njuovžileappot. ¶
Go leat johtui beassan, de orru leamen measta nu ahte ii mihkkege bisset du. ¶
Nu go namuhuvvon, de hárjehattai son 100 beaivvi njuolgut, vaikko gearggai dainna čuđiin beivviin de ain jotkkii. ¶
– Mus lea doaibman bures dát hástalus. Go ledjen geargan dainna 100:in beivviin de jotken ain árgabeivviid hárjehaddat. ¶
Diimmá ja dán jagi guhkit áiggi hárjehaddanhástalusaid geažil lea son veahá buorebut oahpásnuvvan iežas rupmašiin ja movt dat doaibmá go hárjehaddá. ¶
– Ii juohke diŋga heive buohkaide, juohkehaš ferte gávdnat alccesis vuogas vuogi. ¶
Sáhttá leat lossat geahččalit ođđa vugiid hárjehaddama oktavuođas, muhto dan gal galggašii dahkat, lohká Anja Graven. ¶
– Lea dehálaš geahččalit ođđa diŋggaid ja bidjat dasa veahá áiggi. Go rumaš dasa hárjána de šaddá maid suohttasat. ¶
Muhto álgoháviid ii leat gal beare álki, ferte vuos hárjánit daidda. ¶
– Ii sáhte vuordit ahte vuosttaš hárjehaddamiin lea nu somá ja geahpas, muhto go don veahá joatkat hárjehaddamiin, de šaddá álkit. ¶
Loahpas namuha ahte ii galgga badjelmearástallat, go dat ii ge leat buorre. ¶
– Mun jáhkán dehálažžan olbmuide fuomášit ahte juohke diŋggas lea mearri. Nu lea maid hárjehaddamis. ¶
Ášši gullui Dáppe Dál -sáddagis, guldal olles sáddaga dás: ¶
Lagabui ovcci mánu golle ovdalgo Sámi Grand Prix- CD gárvánii. Dál dat lea almmustuvvan, muitala Beassášfestivála buvttadeaddji, Klemet Anders Buljo. ¶
Dál lea SGP-CD gárvánan. Beassášfestivála buvttadeaddji Klemet Anders Buljo muitala ádjánan buvttademiin danne go lei olu bargu gárvvistit musihkaid nu ahte daid sáhtii deaddilit CDii. ¶
SGP-stivra mearridii ahte sii ieža buvttadit CDa, ovdal lea Sámi musihkkafeastivala oasttán cd-buvttadanbálvalusa. Ruhtadilli lea hedjonan, danne sii mearridedje ieža buvttadit CDaid, nugo SGP-cd. Maŋŋelis sáhttet sii eará CDaid maid buvttadit. SGP-stivra navdá iežaset nagadit buvttadit CD` hálbbibut. ¶
Buljo ii dieđe man olu CDaid sii vuvdet, deháleamos sidjiide lea ahte lávlagat ja luođit leat dokumenterejuvvon. Jos dán 500-CD vuvdet johtilit, de deaddilahttet sii eanet CDaid. ¶
Iežaset lohká dál bargan dáinna oalle guhká, muhto dál leat sii oahppan, danne navdá boahttejagi buvttadit CDa johtileabbot. ¶
Dulvvi sáhttá máŋgga láhkai muitalit, ja "johka lea sieđgačázis" lea okta dakkár. ¶
Go johka lea dulvan dan muddui ahte sieđggat, rissit leat čázis, dalle daddjo ahte johka lea sieđgačázis. Dulvi ¶
– Sámediggi ferte maid oažžut stuorát válddi skuvla- ja oahpahusáššiin, lohká Sámedikki Bajásšaddan- ja oahpahuslávdegotti jođiheaddji, Synnøve Solbakken Härkönen. ¶
Norgga Sámiid Riikasearvvi Sámediggejoavku hálida ahte Sámedikkis dat galgá leat váldo-ovddasvástádus sámi joatkkaohppui. ¶
Sii eai doarjjo dalle dan maid Sámediggeráđđi lea evttohan, ahte stáhtas ain galgá leat ovddasvástádus. ¶
GULDAL: Hálida oahpahusa stivret ieš ¶
Stivret joatkkaoahpu ¶
Sii evttohit maid guorahallat lea go vejolaš ásahit sierra sámi oahpahusdirektoráhta Sámediggái. Seammás hálidit Sámediggái ollislaš ovddasvástádusa sámi joatkkaohppui. ¶
Nu lea ge NSR:a áibbas eará oaivilis go Sámediggeráđđi, mii lea evttohan ahte stáhtas dat ain galgá leat váldoovddasvástádus sámi joatkkaskuvllaid doibmii ja Finnmárkku fylkkagielddas gis dat hálddašeapmi. ¶
NSR:a ii duđa dasa ahte sámedikkis galgá leat váldoovddasvástádus, go sii hálidit maid ásahit sierra sámi oahpahusdirektoráhta Sámedikki vuollái. ¶
Sin mielas lea hirpmahahtti go ráđđi ii leat vuđolaččát čielggadan dán ášši, ja dat goazaha sámi joatkkaoahpu ovdáneami. Solbakken Härkönen gal mieđiha ahte eai leat dál vel riekta gergosat váldit dán doaimma badjelasaset go earret eará ekonomija bealli ii han leat čielggaduvvon. ¶
Giđa beallái go áibmu liegganišgoahtá ja beaivváš liggegoahtá, de šaddet maiddái cugŋot. ¶
Sievlla lea go muohta lea (čađa) njuoskan. Go goikagoahtá, de muohta sávru. Dan maŋŋá skávvu, dalle lea galbmigoahtán. Ja loahpas de cuoŋuda. Go lea ruovdecuoŋu, de ii čalgga veahášge. ¶
Go lea moarri, de lea liegganan muohtagiera galbmon, muhto ii leat nu garas. Ii guotte, doddjodaddá. Váccedettiin olmmoš čalggada. ¶
- Áirasat, geat Sámedikkis ledje mielde válderihpamis ovdalaš juovllaid, berrejit farggamusat geassádit, danin go dát válderihpan lea dagahan váttisvuođaid Bargiidbellodahkii. ¶
Dán dadjá Bargiidbellodaga veteránamiellahttu ja ovddeš báikkálaš politihkar, jáhkovuotnalaš Johan Eliassen (73) Ságat áviisii. ¶
Eliassen gal ii čiegat gii su mielas livččii buoremusat heiven Sámediggepresideanta ámmáhii, namalassii Helga Pedersen. ¶
Rabas reivves stáhtaráđđái Jan Tore Sanner sihtá fylkkajođiheaddji Runar Sjåstad doahttalit cealkámušaid ja demokráhtalaš mearrádusaid mat leat dahkkon báikkálaččat gielddanuppástumiid oktavuođas. Sjåstad čállá ahte eanaš Finnmárkku gielddaid ássit eai joavdda kránnjá gieldda guovddážii oanehis áiggis, nugo guovddáš eiseválddit vikkahit lea vejolaš. ¶
Ráđđehus ávžžuha Norgga fitnodaga mii Chiles áigu hukset čáhcefápmorusttegiid, váldit vuhtii eamiálbmogiid vuoigatvuođaid. ¶
Norgga fitnodat SN Power, mii áigu hukset čáhcefápmorusttegiid Chiles Lulli-Amerihkkás, lea ožžon Ráđđehusas dieđu váldit vuhtii eamiálbmogiid vuoigatvuođaid, lohká Birasgáhttendepartemeantta politihkalaš ráđđeaddi, Morten Wasstøl. ¶
Mapuche-indiánat Chiles cuiggodit fitnodaga váilevaš diehtojuohkima ja gulahallama geažil. ¶
– Norgga Ráđđehus luohttá ahte fitnodat buorida gulahallama Chile eamilábmogiin, lohká Wasstøl. ¶
GULDAL: Departemeanta vástida mapuchiid ¶
Finnmárkku fylkkagieldda gealbbu váldolávdegotti jođiheaddji, Johnny Ingebrigtsena, sihtet su iežas sosialisttalaš gurutbellodatustibat geassádit. Nu čállá Altaposten. Álttá sosialisttalaš gurutbellodaga stivrralahttu Otto Aas dat sihtá Ingebrigtsena geassádit, go son oaivvilda ahte váldolávdegottu jođiheaddji ii bargan maide go ožžo dieđu bargobirrasa birra Álttá joatkkaskuvllas. Ingebrigtsen oažžu aŋkke doarjaga SG:a stuorradiggeáirasis Kirsti Bergstøas. ¶
- Áirasat geat Sámedikkis ledje mielde válderihpamis ovdalaš juovllaid, berrejit farggamusat geassádit, danin go dát válderihpan lea dagahan váttisvuođaid Bargiidbellodahkii. ¶
Dán dadjá Bargiidbellodaga veteránamiellahttu ja ovddeš báikkálaš politihkar, jáhkovuotnalaš Johan Eliassen (73) Ságat áviisii. ¶
Eliassen gal ii čiegat gii su mielas livččii buoremusat heiven Sámediggepresideanta ámmáhii, namalassii Helga Pedersen. ¶
Sampmi ¶
Dávjá mii eat hálit rievdadit bálvalusaid maiguin mii leat duhtavaččat, muhto oskkáldasvuohta sáhttá divrrasin gártat. ¶
Leatgo don okta dain guhte bisut seammá báŋkkus máŋggaid jagiid, dan sivas go lea smáđáhkes báŋkoráđđeaddi, geainna hui álkit gulahalat? De soaittát don maid okta dain guhte mávssát dárbbašmeahttun olu iežat báŋkofálaldagain. ¶
Oadjebas gal lea doallat oktavuođa dakkár olbmuin geainna bures gulahallat ja dávjá mii eat hálit rievdadit bálvalusaid, mat addet oskkáldasvuođa dovddu, muhto oadjebas- ja oskkáldasvuohta sáhttá divrasiin gártat dutnje. ¶
Finansportalen lea Geavaheaddjiráđi ovddas iskan man viššalat norgalaččat leat lonuhit ekonomalaš bálvalusaid ja sii leat gávnnahan earret eará ahte mii soaitit leat beare siivot báŋkkuiguin. ¶
Finansportalen beaivválašjođiheaddji, Elisabeth Realfsen, muitala ahte ollugat garvet lonuhit dahje ođđasis šiehtadit báŋkobálvalusaid, go dovdet ahte sis lea buorre gulahallan iežas dálá báŋku ráđđeaddiin. ¶
– Juohke 3/4 báŋkokunddar, ii leat ođđasis šiehtadallan dahje lonuhan báŋkku 2015:s. Go mii jearaimet manin sii eai leat lonuhan dahje ođđasis šiehtadan, de muitaledje 25% dain ahte sivvan dasa lea go dovdet ahte sii leat čadnon iežaset báŋkui go lea buorre gulahallanoktavuohta, muitala Elisabeth. ¶
Olmmáivuohta sáhttá dagahit báŋkobálvalusaid divrrasin kundarii, boahtá Finansportalena iskkadeamis ovdan. ¶
Man dárbbašmeahttun olu mákset muhtimat iežaset báŋkofálaldagain oskkáldasvuođa geažil? ¶
– Jus viessoloanas mávssat 1% eambbo go dárbbašat, loanas mii lea 2 miljovnna, de mávssát ráđđeaddi oskkáldasvuođa dihte 20 000 ruvnno eambbo jahkái go dárbbašat. ¶
Elisabeth dadjá ahte juohkehaš dieđusge ieš vállje háliidago bissut kunddariin báŋkkus dan sivas go doppe lea smáđáhkes ráđđeaddi, muhto Elisabeth muittuha eará báŋkkuin maid sáhttet leat liikka smáđáhkes ráđđeaddit. ¶
Jáhkátgo olbmuid ballat oažžumis olmmošmeahttun ráđđeaddi, jus lonuhit báŋkku? ¶
– Olmmoš lea dakkár ahte ballá rievdadusain. Dovddut sáhttet hehttet olbmuid lonuheames báŋkkuid. ¶
Elisabeth deattuha ahte lea dehálaš muitit ahte báŋkobargi lea bargi, iige son leat bealátkeahtes gulahallanguoibmi áššis. ¶
– Geavaheaddjiráđđi ii hálit ahte báŋkku kunddarráđđeaddit galget iežaset gohčodit ráđđeaddin, muhto vuovdin. Go son lea vuovdi gii dutnje addá ráđiid, son lea bálkáhuvvon leat smáđáhkes duinna. ¶
Go lea sáhka das ahte sáhtát nu olu go 20 000 ruvnno seastit jáhkai, de berret ekonomiija birra jurddašit ja it luoitit dovdduid stivret. ¶
Ráđđehus lea álggahan Finansportalena dainna ulbmilin ahte geavaheaddjit doppe oidnet guđege báŋkku fálaldagaid ja guđe báŋkkus lea buoremus seastinreanttu. Báŋkkut leat lága bokte geatnegahtton Finansportalenii dieđihit makkár haddái sii vuvdet bálvalusaid. ¶
– Min, Finansportalena, fálaldat lea nuvttá ja buohkat sáhttet doppe oaidnit báŋkkuid fálaldagaid ja man olu máksá viessoloatna. ¶
Don leat sihkkarit vásihan ahte báŋku kunddarráđđeaddit riŋgejit dutnje ja fállet dutnje ekonomalaš bálvalusaid, muhto it leat datte gillen buohtastahttit sin fálaldaga, iežat dála báŋkoeavttuiguin. ¶
Jobe oktiige jagis berret buohtastahttit báŋkku loatnahattiid, rávve Finansportalena beaivválašjođiheaddji, Elisabeth. ¶
– Dat ii leat áddjás bargu iskat ja buohtastahttit iežat báŋkku eará báŋkkuid ektui. Oktii jagis gal berre iskat makkár eavttuid du báŋku fállá dutnje. ¶
Son ávžžuha geavaheddjiid jurdilit maid sii mákset liiggás "oastin dihtii buriid dovdamušaid iežaset dálá báŋkui" , ja dáhttu maiddái iskat eará báŋkovejolašvuođaid finansportalen.no:s. ¶
Signe Marie Fidje Store faskii silbamedálja dán jagáš vuosttaš internationála heaibumin ovtta gilvvus Frankrike oaivegávpogis Parisas lávvordaga. ¶
Vuosttaš bivvalis beaivve guhkilmas buollašiid maŋŋá oidnojedje dákkár balvvat almmis. Muhtumat gohčodit daid silkebalvan. ¶
Deanu gielddastivrra ii leat juolludan ruđa Sirpmá skuvllii 2017 čavčča rájes. Dat mielddisbuktá ahte skuvla gidde uvssaid boahtte čavčča ja mánát sirdašuvvet Deanu sámeskuvlii Deanu šaldái. ¶
Dan diehtá Ávvir. Mánáid beaivválaš skuvlamátki gártá badjel logi miilla. ¶
Gielda lea maid ovdal máŋgii áitán heaittihit Sirpmá skuvlla  , mii lea suhttadan sihke ohppiid, váhnemiid ja guovllu ássiid. ¶
Dán čavčča skuvlla dattege bođii fas johtui maŋŋá go Sámediggi searvvai ruhtadeapmái. ¶
Muhto dál ruhtadeapmi ii leat šat seamma go ovdal. ¶
– Mii leimmet vuordán oažžut 600.000 ruvnnu ja oaččuimet dušše 400.000 ruvnnu, čilge sátnejođiheaddji Frank Martin Ingilæ Ávvirii. ¶
Seammás geažida ahte skuvla sáhttá fas álggahuvvot jus ožžot doarvái ruđalaš doarjaga Sámedikkis. ¶
Sátnejođiheaddji Frank Martin Ingilæ lohká seamma aviisii ahte skuvla sáhttá fas álggahuvvot jus ožžot ruđalaš doarjaga Sámedikkis. ¶
Ovddádusbelloaga gielddastivraáirras Reidar Varsi gáibdii gieldda jođámusat gulasskuddat Sámedikkiin makkár vejolašvuodat leat oažžut lassi ruđa. ¶
– Bealistan lean hirpmástuvvan man unnán gielda orruleamen berošteamen dán áššis, Varsi logai. ¶
Stuorát oassi mearrasápmelaččain dovdet iežaset badjelgehččojuvvon eará sápmelaččaid ektui. Ollugiidda lea dát gártan dakkár noađđin ahte sii loahpas vel dán dihti leat buohccán. "Skábma" festiválas šaddáge ságastallan sámi identitehta birra. ¶
Bearjadaga álgá Skábma nammasaš festivála Gilivuonas ja Dáigevuonas Davvesiidda gielddas. Dáigevuonas lágiduvvo lávvardaga ságastallan mas fáddán lea sámi identitehta. ¶
Ságastallamii servet earret eará bloggár Max Mackhe, Tromssa Universitehta Ivar Bjørklund, sámediggeáirras Sandra Márjá West ja govvadáiddár ja girječálli Synnøve Persen, gii ássá Porsáŋggus. ¶
Synnøve Persen lohká leat dehálaš riddoguovlluin ságastallat sámi identitehta birra. ¶
– Sápmelaččain riddoguovlluin, nugo Gilivuonas ja Dáigevuonas, ii leat sámi identitehta dat seammá go siseatnamis. Dávjá návdet sámit sis eatnamis ahte sis dat lea vástádus dasa mii sámi identitehta lea, lohká Persen. ¶
Son čilge ahte go mearrasápmelaččat ohcagohtet identitehta ođđasit, de eai soaitte diehtit justa mii dat lea, ja danne lea siddjiide dehálaš ráfis beassat ohcat ruohttasiiddiset, ja oktavuođaid mat sis leamašan. ¶
Govvadáiddár ja girječálli Synnøve Persen lohká maid ahte ollugat, geat ásset mearrasámi guovlluin, máŋgii dovdet iežaset badjelgehččojuvvon go earát eai oainne sin doarvái sápmelažžan. ¶
– Oppalohkái leat mearrasápmelaččat áiggiid čađa gártan vásihit garra vuostebiekkaid, mat loahpas vel leat čuohcan sin dearvvašvuhtii, lohká Persen. ¶
Siviláittardeaddji ipmarda buoret mo sámi fáŋggain lea dilli go eai beasa sámástit, dan lohká go lea deaivvan sámi fáŋggain. ¶
Sámi fáŋgii Tromssas, gii čavčča rájes lea váidalan go šaddá ohcat lobi hupmát sámegiela giddagasas, soaitá dilli buorránit maŋŋel go siviláittardeaddji finadii su luhtte. ¶
Siviláittardeaddji Arne Fliflet lohká deaivvadeami fáŋggain addán sutnje eanet ipmárdusa mo fáŋga lea viggan oažžut earáid ipmirdit man dehálaš sutnje lea gulahallat eatnigiellain. ¶
Siviláittardeaddji Arne Fliflet lohká ahte lea dábálaš ahte ii obage smiehtas ahte ferte dulka fárus go galgá ságastallat muhtin sápmelaččaiguin. Eanaš sápmelaččat oainnat hállet dárogiela, muhto sidjiide lea dieđosge eanemus lunttolaš sámástit go galget áddehallat buoremusat. Siviláittardeaddjis ii lean dulka fárus ja iige Romssa giddagas ge lean jurddášan váldit dulkka fárrui go ságastalái Sámi fáŋggain. ¶
Dál leat oaidnán Sámi fáŋggaid dili giddagasain ja dál siviláittardeaddji áigu joatkkit buorideamis sámi fáŋggaid dili geavahit eatnigiela giddagasain. - Čoahkkimis ovddit beaivvi bođii maid ovdan ahte Romssa giddagas lea juo bargagoahtán áššin, lohká siviláittardeaddji, Arne Fliflet. ¶
Mona Skanke (Bb) dat stivregoahtá Poršanggu gieldda, maŋŋá go su bellodat oaččui doarjaga Guovddášbellodagas ja Sosialistalaš gurotbellodagas. ¶
- Mii leat soahpan joatkit dan ovttasbarggu mii mis leamaš dan mannan áigodaga. ¶
Mii oažžut dalle Bargiidbellodaga sátnejođiheaddji ja sadjásaš sátnejođiheaddji gis šaddá Guovddášbellodaga Camilla Pedersen. ¶
Dan lohká Bargiidbellodaga šiehtadallanlávdegotti jođiheaddji, Kåre Olli. ¶
GULDAL: Mona Skanke sátnejođiheaddjin ¶
Ovdagoddái šaddet muđui Bargiidbellodaga Ronny Wilhelmsen ja Sosialistalaš gurotbellodaga Bente Moen. ¶
Olli lea hui duđavaš go ná ollu nissonat leat njunušposišuvnnain. ¶
- Dat gal lea somá go ná ollu nuorra čeahpes nissonolbmot váldet diekkár ovddasfástádusa, lohká son. ¶
Dát skárffat ledje miessemánu 21. b. 2009 čohkkámin bávtti alde, Reaihvági lulábealde, Porsáŋggus. ¶
Skárffat (Phalacrocorax carbo carbo) leat guhkedáleš, čáhppes mearralottit. Ivnni dáfus lea varris ja njiŋŋelas seamma. Skárffain lea guhkes, roahkkegeažat njunni ja guhkes čeabi. Dávjá dat čohkkájit faŋkut lássáid alde. ¶
Geahča: Skárfa - storskarv ¶
Dá girdilit čáhcái: ¶
Eanet lohkamuš: Anja Vest-Aikio, Jouni Aikio ja Esko Aikio girji Lottit luonddus . ¶
Skáva dahje skávvi lea muohtasátni. Skávan gohčoduvvo dat go muohta galbmosta bajil giđđadálvve maŋŋá go lea leamaš bivvalis dálki. ¶
Go lea skáva, de lea hui buorre siivu, buorre jođádat. Reahka lea hui jođán, ja sabehat leat hui jođánat. Dalle ii guotte gal olbmo nu ahte ii leat guottádat, muhto dušše jođádat. ¶
Ellon Áilu, Aslak Persen Bals čilge min dalá mielbargái Per Johannes Marainenii ná: Skáva ¶
Cuoŋománu loahpageahčen beaivvadatbeaivvi de golmma njealji sulaid sáhttá skávvugoahtit suoivanbealde, jos lea goalki. Balvadálkin de ii skávo gal ovdalgo nulla grádas. Nu oidno Yngve Ryd Snø -girjjis, mas Johkamohki almmái Johan Rassa lea čilgen muohtasániid. ¶
Goddinášši Skiellehis Ruoŧas, mas finnmákolaš lei áššáskuhtton 20-jahkásaš ruoŧŧelaš albmá goddimis, guoddaluvvo dattetge. Ruoŧŧelačča oapmahaččat dat leat guoddalan duomu, dieđiha SVT. Skielleha diggegođđi celkkii ovdal juovllaid ahte finnmárkolaš ii leat mielaeavttus goddán ruoŧŧelačča. Narkotihka rievideami oktavuođas golggotmánus finnmárkolaš cuggii ruoŧŧelačča nu ahte son jámii. Norgalaš gii rieviduvvui oaivvildii ahte dát lei iešvárjaleapmi go son maid čukkohalai. ¶
– Šiltta galgá leat álki oaidnit go čuožžu ovddabealde skohtera, čilge Kárášjoga politiijábálvá Freddy Olaussen. ¶
Politiijat muittuhit dán go buot olbmot eai oro vel diehtimin gokko šiltta galget bidjat. ¶
Olaussen muitala ahte go sii leat skohtervuodjima bearráigeahččamin, de gal maiddái gehččet ahte lea go šilta biddjon rivttes sadjái. Ja jus ii leat, de ožžot dieđu botnjat šiltta rivttes sadjái, ja de boahtit politiijaid lusa čájehit farggamusat ahte nu leat dahkan. ¶
Deanus leat álggahan akšuvnna bisuhit skohtermáđiid ¶
- Divtte min doalahit skohtermáđiid. Dat čuožžu čállon koarttas maid deatnolaš Arild Pettersen ávžžuha finnmárkolaččaid sáddet stáhtaministtarii Jens Stoltenbergii. ¶
GULDAL:Arild Pettersen ¶
Duogáš akšuvnnii lea Luondduhálddašan direkteroháhta ođđa mohtorjohtolat láhkaárvalus. Lága ulbmil lea earret eará loahpahit máđiid mat mannet jávriidde. Dát lea nu sakka hárdán Arild Pettersena, ahte mearridii sáddet koartta Jens Stoltenbergii. Das son ávžžuha stáhtaministara bisuhit máđiid. ¶
Sms bokte son hástalii maiddái iežas skihpáriid dahkat dan seamma. Ja bovdii deaivvadeapmái Deanušaldis. Sii fas bovdejedje sin skihpáriid. Já fákkestaga lei akšuvdna viidon, ja go deaivvadedje de doppe ledje sullii 70 skohtera ja čuohttemađe olbmo. ¶
Dáppe son ávžžuhiii buot finnmárkolaččaid sáddet koartta stáhtaministtarii. ¶
Akšuvnna ulbmil lea oažžut ráđđehusa bisuhit skohtermáđiid vai olbmot ain besset vuodjit skohteriin. ¶
Arild Pettersen ii loga iežas gal leat eddon, muhto beahtahallan go finnmárkolaččat eai galgga beassat vuodjit skohteriiguin meahcis nu movt hálidit, seamma láhkai go máttlaččat besset vuodjit fatnasiiguin Oslovuonas. ¶
Máđii ii leat seamma go láhttu. ¶
Skohtermáđii (Skuhtermáđii, -máđiidja) lea gokko eatnašat lávejit vuodjit, ja gokko váldojohtolat dáhpáhuvvá. Dálvet lávejit dihkkádit vai vuoddjit oidnet gokko máđii manná. ¶
Láhttu lea gis dakko gokko olbmot čuiget. Čuoigi ráhkada láhttu. ¶
Nuorra bártnit leat gárvodan dego oalle albmát bargobiktasiiguin, čoavjje birra ávnnasboagán. ¶
Buohkat čáhppadin gárvodan, veahá duolvas ja sahájaffonaga. Gánddain leat iešguđet ivdnásaš oaive- ja bealljesuojit. Bargosajis lea huikkas ja riedja, sahá gullosta šnjirramin ja veahčirat boŋket. Ja muhtin rávis olmmoš gullo doppe dirigeremin gánddaid. Dá leat Sámi joatkkaskuvlla vuosttas jagi oahppit. Guokte mánu maŋŋá go álge skuvlii, de lea jo huksenlinjá oahppit garáša ceggemin. – Ii lean issoras dakkaviđe huksegoahtit, go oahpaheaddji čájehii mo dat galggai leat. Lean illudan guhkká álgit huksenohppui. Lea oalle hástalus, muhto somá dat gal lea, muitala Niillas Magnus Skoglund (16). ¶
Gánddain lea buorre ovttasbargu. Veahkkálagaid ceggejit stilasaid. Okta doallá fiellu starggasin ja nubbi fas sahá. Liikká, vaikko leage buorre ovttasbargu, de sáhttá maid boastut mannat. – Meaddán gal lean dieđusge. Ii dušše oktii. Sahán boasttu mihtu, šadde veahá oanehabbot go galge. Muhtumat fas veahá guhkkit, muhto ii dat dahkan maidige. Daid gal sáhtten dušše sahát unnibun, joatká Niillas Magnus. ¶
– Go de gearggan dáinna oahpuin, de áiggun ohcat oahpahallin Kárášjogas ja de geahččalit dieđusge barggu oažžut dán maŋŋá. In áiggo vissa guođđit vel gándabieju, moadde jagi gal vel áiggun Kárášjogas orrut, reašká Skoglund. ¶
– Sirpmá ja Ohcejohnjálmmi skuvllaid ovttasbargu sáhttá šaddat bistevaččain jus Norga, Suopma ja Ruoŧŧa dohkkehit Davviriikalaš samekonvenšuvnna, doaivu sámediggeráđđi Inger Eline Eriksen. ¶
Sápmelaččaide galgá šaddat álkit bargat ovttas riikkarájáid rastá ovddidan dihtii sámi giela, kultuvrra, ealáhusaid ja servvodagaid. ¶
Dat lea navdimis váldoulbmil Davviriikalaš sámekonvenšuvnnain maid Norga, Suopma ja Ruoŧŧa vuordimis vuolláičállet lagamuš áiggis. ¶
– Jus stáhtat vuolláičállet soahpamuša, de šaddá vejolašvuohta ásahit oktasaš oahpahusa maid eará rádjaguovlluin, ovdamearkka dihtii Kárášjoga ja Gáregasnjárgga sámemánáid várás, árvvoštallá Eriksen. ¶
Stáhtačálli Anne Karin Olli duođašta stáhtaid buorre muddui leat boahtán ovttaoaivilii šiehtadallančoahkkimis mii skápmamánus lágiduvvui Roavvenjárggas. ¶
– Bealálaččat leat dál dárkkisteamen konvenšuvnna teavstta vai ieš guđet riikkaid giellageavaheapmi šaddá ovttalágan. Dasto galgá sohppojuvvon konvenšuvdnateaksta dohkkehuvvot ja almmuhuvvot, čilge Olli. ¶
Son ii vuos dál hálit dadjat maidige das ahte goas stáhtat čállet vuollái konvenšuvnna. ¶
Sierra ekspeartajoavku dat lea juo 2005as árvalan Norgga, Suoma ja Ruoŧa ásahit davvirikkalaš sámekonvenšuvnna mii galgá álggahit proseassa jávkadit daid áššiid mat odne hehttejit rádjerasttideaddji ovttasbarggu. ¶
Sámediggeráđđi Inger Eline Eriksen šálloša go lea gollan badjel logi jagi ovdal go mearrádus dahkku. ¶
Muhto sus lea stuorra vuordámušat konvenšuvdnii. ¶
– Jus ekspearttajoavkku árvalus dohkkehuvvo, de Norga, Suopma ja Ruoŧŧa leat geatnegahtton ásahit oktasaš lágaid mat álkidahttet sápmelaččaid bargat riikkarájáid rástá iesguđet surggiid oktavuođas, ja ná nannet sámegiela, kultuvra, ealáhusaid ja servvodateallima, Eriksen čilge. ¶
Ovttasbargu sáhttá ovdamearkka dihtii dáhpáhuvvut oahpahusa, dearvvašvuođa, ealáhusaid ja čálgoortnegiid oktavuođas. ¶
Sirpmá ja Ohcejohnjálmmi skuvllaid ovttasbargu namahuvvo de go buorre ovdamearkan dasa ahte mo rádjerasttideaddji ovttasbargu sáhttá nannet sámi giela, kultuvra ja servodaga. ¶
Skuvllat leaba 2005 rájes lágidan oktasaš oahpahusa guokte beaivve vahkus. ¶
– Dákkár barggu sáhttá ovttas doaimmahit jus beare dáhttu ja hállu gávdno, lohká Ohcejohnjálmmi oahpaheaddji Nillá Tapiola. ¶
Dattege riikkaid dálá iešguđet lágat sáhttet leat maid hehttehussan rádjerasttideaddji ovttasbargui. Suomas ja Norggas leat ovdamearkka dihtii iešguđetlágan oahppoplánat ja oahppogirjjit: ¶
– Oahppogirjjit leat dávjá ráhkaduvvon iešguđet riikka oahppoplána mielde. Danin leat ferten guorahallat ja heivehallat girjjiid maid geavahat, nu ahte dat heivejit guktui beale oahppolánaide, čilge Tapiola. ¶
Ovttasbargu lea dasa lassin maid guozahuvvon go Deanu gieldda politihkkárat guhkit áiggi leat áitán heaittihit Sirpmá skuvla ja sirdit mánáid Deanu sámeskuvlii Deanu šaldái. ¶
Jus Davviriikalaš konvenšuvdna vuolláičállo, de sámediggeráđđi Inger Eline Eriksen doaivu Sirpmá ja Ohcejoga ovttasbarggu šaddat bistevaččain. ¶
Sampmi ¶
– Dát EP lea musihka birra – vai olbmot eai oaččo eará ipmárdusa, reašká Nils Rune Utsi. ¶
Beakkán sámi ráp-artistta Nils Rune Utsi dahjege SlinCraze lea otne almmuheamen ođđa EP. Das lea namma «Mirku» , ja teavsttat leat sihke sámegillii ja eaŋgalasgillii. ¶
– Dát EP lea musihka birra – amaset olbmot oažžut eará ipmárdusa, muitala Utsi. – Nu ahte dat ii lea muhtun nieidda birra, gii lea dat mirku? –Ii leat, reašká Utsi. Moai Ovlláin letne ráppemin musihka birra, mo musihkka lea veahkehan munno ja addán ollu ilu munnuide, go letne beassan vánddardit ja čuojahit olu. ¶
Soai Ole Kristoffer Hættaiin leaba bargan olu dáinna šuoŋain. Šuokŋa bođii sutnje hui lunddolaččat, ja go dat bođii de son ja su buvttadeaddji ráhkadišgođiiga ‘’Mirku’’ lávlaga demo. ¶
– Go ledjen ráhkadan demo, de čájehin dan Ovllái, ja dáhtton su čállit teavstta dasa. Go lei geargan dainna de álggiimet báddet. Nu diet ráppalávlla ráhkaduvvui, muitala Utsi. ¶
Ja go sii leat bargamin ođđa lávlagiin, de lea dehálaš ahte galgá šaddat nu buorre go vejolaš, ja dalle lea dehálaš ražahit guhtet guoimmiset. ¶
– Mun láven álo hásttuhit Ovllá dahkat buktaga buorebun ahte buorebun. Loahpaloahpas de lea oalle láhkai dolkan dasa. Nu lea juohke lávlaga hárrái, hásttuhan dahkat nu bures go sáhttá. ¶
Guhkesbearjadaga de čuojahit buot dáid ođđa lávlagiid vuosttaš geardde almmolaččat Guovdageainnus, muhto muđui beassážiid de leat sus eará plánat. ¶
– Mun áiggun bargat nu mo buot eará nuoratge! Mun áiggun veahá festestit ja suohtastaddat olbmáiguin, lohká Utsi. ¶
Vuosttaš geardde go sámi giellaguovllu girji evttohuvvui Davviriikkaid Ráđi girjjálašvuođa bálkkašupmái, lei jagi 1981 go Gáivuotnalaš, Idar Kristiansen, lei evttohuvvon "stiene fører til havet" girjjiin. ¶
Davviriikkaid Ráđi girjjálašvuođabálkkašupmi ásahuvvui jagi 1962, ja dalle vuittii ruoŧa girječálli, Eyvind Johnson bálkkašumi girjjiin "hans nådes tid" . Dán mánu vuosttaš beaivvi juhkkojuvvui girjjálašvuođa bálkkašupmi 54. Geardde. ¶
Vuosttaš geardde go sámi girji lei mielde Davviriikkaid Ráđis girjjálašvuođa bálkkašumi gilvvus lei 35 jagi maŋŋil go bálkkšupmi vuosttaš geardde geigejuvvi. Jagi 1981 lei Gáivuona girječálli, Idar Kristiansen, evttohassan girjjiinis, "stiene fører til havet" . ¶
Njealje jagi maŋŋil ges lei nubbe sápmelaš guhte lei nammaduvvon, namalassii Hans Aslak Guttorm girjjiinis "Golgadeamen" . Eaba goabbáge dalle ii fasken bálkkašumi. Dan dagai Áillohaš, girjjiinis beaivvi áhčážan go son jagi 1991 vuosttaš sápmelažžan oaččui Davviriikkaid Ráđi girjjálašvuođabálkkašumi. ¶
Go geahččat makkár riikkat dávjjimusat leat ožžon Davviriikkaid Ráđi girjjálašvuođabálkkašumi, de loguin boahtá ovdan ahte Ruoŧa girječállit leat buot dávjjimusat ožžon bálkkašumi, 16 geardde. Maiddái dán jagi oaččui Ruoŧa girječálli davviriikkaid ráđi girjjálašvuođa bálkkašumi. Norgga girječállit leat nubbin dávjjimusat ožžon bálkkašumi, 12 geardde. ¶
Buot vuolimusas lea Sápmi, go dain 54 jagis go bálkkašupmi lea juhkkojuvvon, de lea sámi girjii oktii fasken bálkkašupmi. Fearsulluid girječállit leat guktii fasken bálkkašumi. ¶
- Sámi Girječállit Searvi beassá evttohit dušše ovtta girjji, nu movt earáge unnitlogugielagat besset dahkat. Dán ovtta girjji mielde beassá okta jurymiellahttu čuovvut loahpalaš jienasteapmái. Dán muitala Sámi Girječállit Searvvi jođiheaddji, Karen Anne Buljo. ¶
Stuorit riikkat, nugo Ruoŧŧa, Norga, Suopma ja Dánmárku, besset evttohit guokte girjji guhtege, ja daid girjjiid mielde čuvvot guokte jurymiellahtu loahpalaš jienasteapmái, muitala Sámi girječállit searvvi jođiheaddji. ¶
Buljo dadjá ahte dasa lassin leat dán velá gielalaš hástalusat. Čáppagirjjálašvuohta mii evttohuvvo, ferte dasto jorgaluvvot ovtta daid eanetlohkogielaide, ja muhtomin doama-doama maŋŋil go girji lea dohkkehuvvon vai eanetlohkoriikkaid girjeárvvoštallit galget máhttit lohkat ja árvvoštallat unnitlohkogieldagiid girjjiid. ¶
Sámi girječállit čállet girjjiid iežaset dahje sámi kulturperspektiivvas, ja jus girjeárvvoštallit eai ipmir eaige dovdda sámi kultuvrra, de girjji sisdoallu ii čielgasit boađe ovdan árvvoštalliide. Dása lassi lea maiddái nu ahte go hoahpus šaddet jorgalit girjjiid, de eai dáidde álohii doarvái bures nagodit jorgalit čáppegirjjálašvuođa beliid dan gillii masa jorgalit, dadjá Buljo. ¶
Sámi Girječállit Searvvi jođiheaddji lohka ávkin searvat Davviriikkaid Ráđi girjjálašvuođa bálkkašumi gilvvuide, vaikko sámi girjjit eai vuoitte. –Dat dagaha ahte sámi girjjálašvuohta ihttá oidnosii, ja dát lea hui stuorra doalut gos leat ollu olbmot, ja doppe besse návddašit daid girjjiid mat leat evttohuvvon girjjálašvuođa bálkkašupmái. ¶
-Go dákkár doaluide searvat, de sámi girječállis lea vejolašvuohta ollet dobbeliidda lohkiide iežas dáidagiin, go maid muđui nagodivččii, dadjá Karen Anne Buljo. ¶
-Go dán beali atná muittus, de sáhttá lohkat ahte Áillohaš, go son 1991 vuittii davviriikkaid Ráđi girjjálašvuođa bálkkašumi, de ferte lohka ahte lea áibbas, áibbas nanu vuoitu, go son han dainna ovttain lahtuin, ovttain bileahtain nagodii vuoiti Davviriikkaid Ráđi girjjálašvuođa bálkkašumi. Buljo dadjá ahte ferte gal de mieđihit ahte Áillohačča girjjis ferte leat leamašan áibbas earenoamáš kvaliteahta go juo nagodii vuoitit. ¶
Dán jagi Davviriikkaid ráđi girjjálašvuođa bálkkašumi evttohasat ledje Sara Margrethe Oskal girjjiinis "savkkuhan sávrri sániid" , ja Marry Ailonieida Somby ja sárgunčeahppi Biret Máret Hætta evttohuvvon girjjiin Čerbmen Bizi, girdipilohtta. ¶
Go dál sámi girjjit eai olahan bálkkašumi vuoittu, de lea Nils Aslak Valkeapää, dahje Áillohaš dán ain áidna sámi girjjálašvuođa bálkkašumi vuoiti. ¶
Jagi 1962 rájes lea Davviriikkaid Ráđđi jahkásaččat juohkán Davviriikkaid Ráđi girjjálašvuođa bálkkašumi ovtta davviriikkaid gielaide čállojuvvon girjjálašvuhtii. Álggu rájes, jagi 1962, leat evttohuvvon guokte girjji juohke davviriikkain, Dánmárkkus, Suomas, Islánddas, Norggas ja Ruoŧas. ¶
Jagi 1985 rájes šattai maiddái vejolašvuohta jahkásaččat nammadit ovtta girjji Fearsulluin, Kalaallit nunaat ja Sámis Davviriikkaid Ráđi girjjálašvuođa bálkkašupmái. ¶
Davviriikkaid Ráđi girjjalašvuođabálkkašumi sámi evttohasat: ¶
Nuppimáilmme soađi maŋŋá eai hállán maidige soahtevásáhusaideaset birri. Danne eai čállánge das maidige, árvaladda girječálli Arvid Petterson, gii dál čállá soađi áigge dáhpáhusain Davvi Norggas. ¶
Arvid Petterson lea čállán olu girjjid ja ártihkkaliid, son lea Lávttejogas Porsánggus eret. Nuorran oahpai son oahpaheaddjin, ja lea maid bargan sihke oahpaheaddjin ja rektorin skuvllas olggut Álttávuonas. Maŋŋelis logai historjjá gaska- ja váldofága dássái. Nu beroštišgođii son historjjás ja čálligođii das. ¶
Iežas vuođđoskuvlla áiggis ii loga goassige gullan mii Finnmárkkus dahje Davvi Romssas dáhpáhuvai soađi áigge. Eai skuvllas hállan das maidige vaikke su oahpaheaddji lei ieš soahtan 50 beaivvi Narviika soađis.. Oahpaheaddji baicce luoikkai sidjiide girjjiid nugo "Gutta på skauen" ja Max Manus", ii sátnegežiinge muitalan maid ieš lei vásihan soađis. ¶
Vásáhusat dáide spiiddistan, ja danne eai nagadan dain hállat. Su oahpaheaddjis livčče lean olu dieđut Narviika-saođis, muhto ii muitalan das maidige. Soahtehávit dáide spiiddistan, dan navdá girječálli Arvid Petterson. ¶
Golle ollu jagit ovdalgo olbmot hállagohte soađi áigge birra, ja de gávnnahii Petterson buoremussan čálligoahtit soađi áigge historjjás. Son lea čállán dáid girjjiid dárogillii. "Altafjordes hulefolk 1944-45" almmustuvai 1981, "Finnmark i krig" 1984, "Fortiet fortid, Tragedien Norge aldri forsto" almmustuvai 2008. Son lea maid leamaš mielde čállimin girjji "Alta bataljonens histore 1998 - 1995" , ovttas S. Ramberg ja T. Andersenain. ¶
Dál lea Arvid Petterson čállimin Porsáŋggu soahte-áigge historjjás. Girjji čállá son jearahallamiid vuođul. Dán girjjis lea sáhka dušše das mii Porsánggus dáhpáhuvai 1940 - 1945 rádjai. ¶
"Fortiet fortid, Tragedien Norge aldri forsto" das dat muitališgoahtá jearahallamis: ¶
Máinnas sáhttá doalvut jurddamáilbmái ja addá maid jeđđehusa. Guoládaga dološ máidnasis gullá mo soarvi sáhttá jeđđet morrašis. ¶
Sihke skuvllamánát ja ollesolbmot besse gullat Svetlana Zaborščikova máinnasgirjjis "Sandra-áhkku" go Davvi Girji almmustahtii girjji Sámi Girjjálašvuođaguovddážis Kárášjogas. Girječálli muitala iežas čállán dán girjji áhkkus muitun, ja ahte dát Sandra áhkku máidnasis lea su iežas áhkku. Davvi Girji dat lea deaddilahttán girjji, Norgga Sámediggi lea ges ruhtadan dan. ¶
Davvi Girjji Seija Guttorm ii loga nu ollugiid lohkat gielddasámegiela, danne lea vuogas go almmustuvvet girjjit maiddái gielddasámegillii. Girjji namma lea «Sandra-áhkku» ja girjji lea Nina Afanasjeva jorgalan gielddasámegillii. Davvisámegillii lea Leif Rantala dan jorgalan, ja govaid lea ges Valentina Sovkina sárgun. Girječálli Svetlana Zaborščikova lea ovdal leamaš oahpaheaddjin GuoládagtnjárggasValentina Sovkina gii lea sárgun govaid girjái, muitala girječálli leat iežas oarbmeallin. ¶
Ná gullui álgodimmus go skuvllamánát ledje girjealmmuheamis: ¶
Dán áššis álggus lohká girječálli veahá gielddasámegillii: ¶
Giđđat sáhttá leat lossa siivu, ja siivvut leat máŋggaláganat. Dás namuhuvvojit moadde. ¶
Soavlin dahjege šoavlin daddjo go muohttaga vuolde lea čáhci. Dat sáhttá leat jogaid, mehciid, jávrriid, geainnuid alde. Biilageaidnuge sáhttá leat soavllas. ¶
Sokta lea dalle go čáhci ii leat muohttaga vuolde, muhto skohter állanaddá dákkár siivuin. ¶
Go muohta lea čađa njuoskan, de dat gohčoduvvo sievllan. Sievllan sáhttá čalggihit gitta eatnama rádjai, ja dalle lea hui lossat johtit. ¶
Beakkán sámi lávlu rievdadii iežas musihkka, go ii lean ipmárdus su eallimii sápmelažžan. ¶
Publisert ¶
Dál eat gollan badjel 15 jagi das rájes go Sofia ja Anna lávlluiga Sámi Grand Prixas ja olus vuohččan gulle man erenoamáš, čáppa ja liegga jietna Sofia Jannokas lea. ¶
Dál lea son okta dain dovdoseamos lávluin Sámis ja lea njunnožis dáistaleamen sámi rivttiid ovddas ¶
Sofia Jannok lei 18 jahkásaš go jagis 2001 vuohččan vuittii Sámi Grand prixa, guokte jagi maŋŋel de fas searvvai lávlagiin «Liekkas» , ja vuittii fas lávlungilvvu. ¶
Ollu lea rievdan das rájes go Sofia Jannok lávllui šuoŋaid dego « Irene » ja « liekkas » , mat leat ráhkisvuođašuoŋat. Go dál gulat Jannoka lávlagiid de ii leat olu ráhkisvuohta, baicce dáistaleapmi ja vuosteháhku eiseváldiid vuostá. ¶
Lávlu lea njeallje skearru almmuhan ja máŋga bálkkašumi vuoitán barggu ovddas maid lea bargan musihkkáriin. ¶
Muhto manne lea beakkán lávlu iežas musihkas rievdadan, ráhkisvuođašuoŋain vuostemielašuoŋaide? ¶
– Mun rávásnuvven, lea vuosttaš maid Sofia Jannok dadjá go jearan manne su teavsttat ja musihkka leat rievdan. ¶
«ORDA – This Is My Land» , lea maŋemuš skearru maid Sofia Jannok lea almmuhan. Dán skearrus lávlu čielgasit ja cuiggoda stuoraservodaga sisabahkkemiid ja ruvkeealáhusa mii bahkke sámi guovlluide. ¶
– Mu nuppi skearrus lea okta šuokŋa mas lea namma «Váralaš» , mii álmmuhuvvui 7-8 jagi dás ovdal. Dalle mun čállen nu movt lean oahppan čállit sámis, don it goasse čále njuolgga maid oaivvildat, muhto attát dasa gii guldala ovddasvástádusa dulkot dan. Nu movt luođit leat, dat leat poehtalaččat eaige daja juste nu movt lea. ¶
– Mun ledjen vásihan ahte ii leat nu olu ipmárdus mu eallimii sápmelažžan ja mun ledjen njulgestaga bealkkahallon go mus leat garra oainnut lávddis, konsearttain mus leat álo leamaš hui čielga ságastallamat lávlagiid gaskkas ja go bealkkahallen oktii dan dihte, de jurdilin ahte dal ferten šaddat hui čielggas musihkain, maid mun oaivvildan go olbmot eai gusto ádde man birra mun lávllun. ¶
Sofia Jannok mearridii de rievdadit lávlongielas. Son mearridii ruoŧagillii ja eaŋgalasgillii lávlut ja sámegiela dáfus, šaddat čielgaseappot maid oaivvilda. «Dá lea mu eanan» , «Mii leat ain» leat buorit ovdamearkat das movt Sofia Jannok čielgasit dadjá maid oaivvilda lávlagiin. ¶
– Mun in hálit guođđit makkárge dulkoma guldaleaddjái, in hálit guođđit makkárge ovddasvástádusa ipmirdit maid mun oaivvildan. ¶
Diibmá lei Ruoŧa stáhta, Ovttastuvvan Nášuvnnaid gulaskuddamis gos sii hilgo vuolláičállimis ILO 169. ¶
Ruoŧa stáhtas lei maid seammá áiggis dikkis Girjjás čearu vuostá geat gáibidedje guolástan- ja bivdovuoigatvuođaid iežaset guovllus. ¶
Stáhtaadvokáhtta dajai dikkis ahte Ruoŧas eai leat makkárge riikkaidgaskasaš geatnegasvuođat dovddahit sámiide sierra rivttiid. Máŋggas leat dulkon advokáhta cealkámuša dan guvlui, ahte Ruoŧa eiseváldit sápmelaččaid eahpidit leat eamiálbmogiin. ¶
– Mun oaččun gullat olu negatiivvalaččaid iežan musihka birra, go lea olu sámevašši Ruoŧa bealde. Muhto, mun dajan dušše duohtavuođa maid mun oainnán iežan čalmmiiguin. Mu mielas lea guhká leamaš diekkár vealaheapmi Sámis ja dan birra ferte ságastit, muđui eat olle gosage. ¶
Maŋemuš jagiid leat olu sámi dáiddárat ja musihkkárat čájehan vuostehágu stáhta eisseváldiid vuostá, erenoamážit Ruoŧa bealde Sámis lea leamaš morráneapmi. ¶
– Mii leat oaidnán, goit maŋemuš 5 jagi leat eiseválddit olu garraseappot sámiid vuostá. Dat leat rahpan ruvkkiid mihá eambbo go ovdal ja leat vel rahpan riikarájiid olgoriikalaš ruvkefitnodagaide, mat besset Sápmái boahtit roggát. ¶
Eai leat dušše Ruoŧa beale ja Suoma beale sápmelaččat geat leat duhtatmeahttumat. ¶
Čakčat go Norgga eiseváldit almmuhedje stáhtabušeahta, de máŋggas dovde sámi áššiid eai vuoruhuvvo. ¶
Romssa universitehta láhkadovdi ja vuosttašamanueansa, Ánde Somby, dajai ahte son jáhkká eambbo sápmelaččaidradikaliserejuvvot go dovdet ahte vealahuvvojit. ¶
– Mun jáhkán sámi servodat radikaliserejuvvo, go eai dohkket guhkit áigái dien biebmománá dili. Mun oainnán ođđa treandda sámi dáiddáriin, mii orro juo vástideamen ahte boahtá diekkár áigi go radikaliserejuvvojit eambbosat, čilge Somby. ¶
Muhto beroštitgo ráđđehusat go unna sámi álbmogaš riedjagoahtá? ¶
– Mii fertet muitit, 1000 jagi lea sápmelaš leamaš Eurohpás dat ivdnás álbmot geain lea dat ártegis musihkka ja barget bohccuiguin. Nu ahte leat máŋggas geat leat midjiide hui buorit. Ja seammá leat Amerihkás ge, máŋggas geat beroštit mis. Dat sáhttá šaddat divrras haddi máksit, davviriikalaš ráđđehusaide dán áiggi sámipolitihkka ovddas, lohká Ánde Somby ¶
– Dábálaš olmmoš ii soaitte diehtit mii dáhpáhuvva Sámis, makkár sámegovva lea ja dan vealaheami mii dáhpáhuvvá, muhto eiseváldit han vealahit erenoamážit ja sii gal dihtet juste maid barget ja makkár rivttiid ja lágaid rihkkot. ¶
– Ruoŧas ii oro áktánas máhttu sámiid birra, iige leat olu ipmárdus. Muhto go olbmot bohtet sagastit maŋŋel konseartta ja dadjet sii leat ožžon ođđa gova máilmmis man birra eai diehtán ovdal. Dušše okta juohke konsearttas, dat han lea jalla stuora vuoitu, oaivvilda Sofia Jannok. ¶
– Davviriikkain lea identitehta ahte lea ovttaárvosašvuohta, leat olmmošlašvuoigatvuođat ja demokratiija. Dat ii heive dainna govain maid sámit buktet, ahte dat ain vealahit min. Nu ahte mun jahkán dábálaš olmmoš ii riekta mieđit diesa. ¶
Sofia Jannok vulggii duvle ovttas olbmáiguin Ámerihkkái Davvi-Dakotai, gos leat huksemin mearihis guhkes oljobohcci. ¶
Miellačájeheaddjit gohčodit 1900 kilomehtera guhkkosaš oljobohcci «The black snake» (Čáhppes gearpmaš). ¶
Báikki eamiálbmot ballá oljobohci sáhttá ráigánit ja ahte bilida Missouri-joga ja dalle nuoskkida sin juhkančázi. ¶
Báikkis gosa olbmot leat čoahkkanan gohčoduvvo Standing Rock . Dohko leat čoahkkanan olbmot miehtá máilmmi ja lea šaddan dego smávva gávpogaš. Máŋggas oaivvildit ahte eai goasse leat ná olu eamiálbmogat čoahkkanan ovttastuvvan ášši geažil. ¶
– Go ledjen doppe, mun dušše vásihin ráfálašvuođa ja ráhkisvuođa čearddaid gaskka vaikko ledje apmasat nubbi nubbái, muhto liikká leat seammá oaivilis ja dáistalit seammá áššis. Vaikko ii soaitte leat sáhka dušše dán oljobohccis, de sáhttá maid ahte olbmot dovdet dál lea doarvái ja sii eai dohkket šat eambbo vealaheami. ¶
– Mii leat nu ollugat dál, ja dál lea bággu gullat maid mii oaivvildat. Die lea dovdu mii mus lei go ledjen doppe. ¶
Davvi Dakota guvernáhtor lea dieđihan ahte buohkat davábealde «Standing Rock Sioux Tribe» reserváhta fertejit guođđit báikki, eaige ábut máhccat ruovttoluotta. Cealkámušastis guvernáhtor čállá, ahte sáhttá váralaš olbmuide bissut báikkis go dalvá ja ahte leat vurdon garradálkkit. ¶
Sofia Jannok ballá makkár dilli šaddá go Donald Trump álgá presideantan, go dál juo lea nu vearrái leamaš Obama vuolde. ¶
– Politiiját atnet bihporsprajja ja gummeluođaid. Okta nieida lea manaheamen olles gieđa. Ii báljo jáhke ahte dálá áiggis dat dáhpáhuvvá. ¶
Disdaga dii. 1945 de sáhtát oaidnit maid Sofia Jannok, Helga Pedersen ja Anders Sunna muitaleamen feara makkár áššiin go leat Studio Sámi guossit. ¶
Publisert ¶
Del på Facebook ¶
Del på Twitter ¶
Del på Google+ ¶
Del på epost ¶
Sampmi ¶
Orrut gávpogis sáhttá leat nu suohtas buot iežas fálaldagaiguin ahte sáhttá šaddat váttisin oba smiehttat ge fárret fas ruovttu báikái. ¶
Irjan Balto (20) ¶
Son lea Noroff Fágaskuvlla Jietna- ja musihkkabuvttadan oahpus guovdu Oslo gávpoga ja lohká iežas álo liikon musihkkii. ¶
– House, mun liikon House musihkkii hui bures. ¶
– Rievtti mielde liikon buot lágan musihkkii ja lávlagiidda - dat dat lea ge nu somá, lohká Irjan Balto. ¶
Mun dolken Kárášjohkii ja fárrejin Osloi. Dáppe lea álo juoga mii geavvá. Sáhttá konsearttaide mannat ja bargat maid áigu, maid Kárášjogas ii sáhte nu dávjá.Irjan Balto ¶
Son jáhkká maid ahte bisána Osloi maŋŋá go skuvllas geargá guovtti jagi geažes. Dál ii gille doapmat gávnnahit maid áigu dan maŋŋá. Irjan hálida oainnát bargat dan maid ieš hálida. ¶
– Oslo lea fiinna gávpot. Mun liikon oahppásmuvvat ođđa olbmuide. ¶
Solveig Buljo (27) ¶
Mii leat šiehtadan deaivvadit Solveig Buljoin Karl Johan gáhta alde. ¶
Veahá fertet hálahit su go son lea eksamenii lohkamin ja illá astá vuolgit gosa ge. ¶
Son lea muitalan ahte liiko kafeás čohkát ja láve aŋkke moddii mánnui deaivvadit skihppáriiguin doppe. Dál boahtá min deaivat muhtin kafeás. ¶
Mu mielas lea hui suohtas olgun deaivvadit olbmáiguin. Dušše ruovttu ja skuvlla gaskka johtit, dasa gal dolká.Solveig Buljo ¶
Dál lea Solveig Buljo lohkamin dearvvašvuođajođiheaddje- ja dearvvašvuođa- ekonomiijafágaid Oslo universitehtas. Son lea maid neahta bokte lohkamin prošeaktajođiheami. ¶
Sávan gávdnat fásta barggu dáppe, muhto lean gullan ahte ii leat álo nu álki. Jus boahtá buorre bargofálaldat davvin, de gal ferten smiehttat galggan go fárret vai in. Solveig Buljo ¶
Solveig lea Mázelaš. Su mielas lea álki finadit smávva mohkiid davvin go Oslos orru. ¶
– Mus lea olmmái gii munnje cuigii ahte mun finan gal oba dávjá davvin, lohká son ja čaimmiha. ¶
Sampmi ¶
Dihtet go ahte banána lea muorji, muhto eanamuorji lea gis šaddu? ¶
1. Dábálaččat olbmos láhppojit 100 vuoktačalmmi beaivái. ¶
2. Herkules-gobbá sáhttá šaddat 16 cm guhku, seammá stuoris go giehta. ¶
3. Gávdnojit eanet dahkkojuvvon flamingot go albma flamingot máilmmis. ¶
4. Lea eanet atomat dievva glása čázis, go čáziin devdojuvvon glásat mearas. ¶
5. Muhtun beaivelottit leat kannibálat. ¶
6. Spiinni orgásma bistá tiibmobeale. ¶
7. Banána lea muorji, ja eanamuorji lea gis šaddu. ¶
> Loga eanet Nufal áššiid dás ¶
8. Barbie olles namma lea Barbara Millicent Roberts. ¶
9. Jus Coca Colas eai livčče leamaš ivdneávdnasat, de livččii leamaš ruoná. ¶
10. Juohke beaivve ráhkadat don 1,5 lihttera čolgga. ¶
11. Struhcca čalmmit leat stuorát go vuoiŋŋamaččat. ¶
12. Gaskamearálaččat geavaha mánná 2700 lihpara jahkái. ¶
13. Gaskamearálaččat jearrá 4-jahkásaš 400 gažaldaga beaivái. ¶
14. Jagis leat 31 536 000 sekundda. ¶
15. Don geavahat 150 kaloriija tiimmus go norddat oaivvi seaidnái. ¶
16. Olbmos johtá varra measta 100 000 km beaivvis. ¶
17. Elefánta lea čoavjjis 22 mánu. ¶
18. Thomas Edison guhte fuomášii čuovgapeara balai seavdnjadasas. ¶
19. Gávdnojit badjelaš 2700 giela olles máilmmis. ¶
20. Vuosttaš háve go ‘’Christian’’ čájehii ‘’Anastasia” ‘’duhkoraddanlanja’’ ‘’Fifty Shades of Grey’’ –filmmas, de lei maiddái vuosttaš geardi go son oinnii dan albma láhkai. ¶
> Háliidat go lohkat eanet somás ja ártegis fáktadieđuid? Deaddil dán liŋka ¶
"Son gal lei gaccaid billistan" daddjo olbmo birra gii ii sáhte mannat nuppe viesus coggalkeahttá juoidá ohcii, dahje šiljus dohppestit diŋggaid mielde. Nu muitalii Risten-áhkku Ellii. ¶
Doahpánas leage dakkár "gii gaccaidis lea billistan" . Dat lea dakkár olmmoš gii lea dohpolas, dakkár gii alcces lea dahkan dáhpin livkalit dahjege suoládit diŋggaid nuppis. ¶
Son gal dál livččii gearggus árvvoštallat ja molsut stivrenvuogádaga Sámediggái. Dan dadjá Sámedikki ráđđelahttu maŋŋil maŋimus mánu stuimmiid Sámedikkis ¶
Dál lea Sámedikkis stivrenvuogádat man sáhttá gohčodit negatiiva parlamentarisman, mii mearkkaša ahte Sámediggeráđđi stivre nu guhká go Sámedikki eanetlogus lea luohttámuš ráđđái ja dan bargui maid sii doaimmahit, dadjá sámediggeráđđi, Inger Eline Eriksen. ¶
Eriksen dadjá ahte livčče gal maiddái eará stivrenmodeallat maid sáhtášii árvvoštallat, ovdamearkka dihte ovdagottemodealla, man sáhttá gohčodit eanetlohkomodeallan. ¶
Dat modealla mearkkaša ahte Sámedikki eanetlohku dat vállje Sámediggeráđi, ja mearkkaša maiddái ahte eanet bellodagat besset mielde Sámediggeráđđái ja Sámedikki stivrejupmái, dadjá Inger Eline Eriksen. ¶
Inger Eline Eriksen geassá ovdan positiivva parlamentarismma, nugo Duiskkas. Jus dákkár stivrenvuogádat livččii Sámedikkis, de dat mearkkašivččii ahte Sámediggeráđi duogábealde galgá leat stuorra eanetlohku, dadjá Eriksen. ¶
Gieskat almmustuvai Haldis Baltto girji «Ramaid luhtte Nicaraguas» . Dás čállá vásáhusain mat sus ledje go lei veahkkebargin Nicaraguas Davviriikalaš Sámeráđi ovddas. ¶
Haldis Balto muitala iežas lean guhtta mánu Nicaraguas ráma álgoálbmogiid luhtte. Dát álbmot lea smávva álbmogaš, mii ássá sullos. Dát suolu lea trohpalaš guovllus ja doppe leat olu arvvit. Balto lei veahhhebargin doppe 1992s. ¶
Girjji «Ramaid luhtte Nicaraguas» lea Sámediggeráđđi ruhtadan, ja dát galgá vuođđoskuvlla čihččet luohkkalaččaide oahppogirjin. Girjjis leat govat, kárttat, fágateavsttat, muitalusat ja bargobihtát. Dáinna galget sii oahppat eará guovllu álgoálbmoga birra. ¶
Girjealmmuheapmái ledje maid Kárášjoga čihččet-luohkkálaččat bovdejuvvon. ¶
Gánddaguovttos Lars Johannes Eira Anti ja Daniel Somby Reyes lohkaba lean vuogasin bovdejuvvot gullat eará álgoálbmoga birra, nubbi lohká maid dán álbmoga veaháš sulastahttit sápmelaččaid, go siige masá masse iežaset giela. Gánddaguovttos lohkaba maid lean vuogasin beassat leat girjealmmuheamis gullamin dán girjjis, muđui eai livčče sii diehtán dán girjjis eai maidige. ¶
Haldis Balto lea čállán olu girjjiid, oktiibuot lea son leamaš mielde čállimin 17 girjjji. Muhtin dáin girjjiin lea čállán ovttas eará čálliiguin, nugo «Sukká hávvá» girjji. Dál muitala iežas leat fas čállimin Davvi Girjji ovddas girjji. ¶
Sotnat mearkkaša ahte juoga uhccu, uhccána, vátnu. ¶
Go gálvohivvodagas vátnu gálvu, de dat lea sotnan. ¶
Go olmmoš buozalmasvuođa geažil unnu, de daddjo ahte dat lea sotnan. ¶
Giđđat muohta sotná muohtasuddanáigge. ¶
Sánit spalccas ja šnjarvvas muitalit man njuoskkas náhkki lea. ¶
Ii galgga spalcet gápmasa vai ii šatta šnjarvvas. Gámas šaddá spalccas jos dan luvvada menddo njuoska osttuin. Go gámas dahje náhkki lea luvvaduvvon menddo olu, de dat lea šnjarvvas (šlinccas). Jos omd. ruojas lea šnjarvvas goarodettiin, de ferte bidjat deaddinsuona vai ii fana, ja vai bissu njuolga, nu muitalii Kárášjohnisu Lásse-Jon Risten. ¶
Finnmárkkus lei rock-joavku Ondt Blod ja trommadearpi Alexander Lindbäckas vejolašvuohta vuoitit Spellemann-bálkkašumi. Nu ii geavvan, Astrid S vuittii Ondt Blod joavkku sadjái ja Darling West joavku faskii ges bálkkašumi gos Lindbäck lei namahuvvon. Nu dieđiha iFinnmark.no ¶
Dálvemearka čakčat lea go jávrrit ja jogat spildot. ¶
Spildi lea hui asehis jiekŋa. Čakčat go galbmigoahtá, de jávrrit spildot ihkku. Dat mearkkaša ahte čáhci bajil galbmo, muhto beaivvi ala sáhttá nálget. Jos jogas suddá dan mađe diet veahá jiekŋa, de dat vuolgá ja de golgagohtet suosat. ¶
Oarjjabealde dáidá dát asehis jiekŋa gohčoduvvot gavddan. ¶
Gáldu: Konrad Nielsena sátnegirji ja Kárášjoga almmái Anders Johnsen. ¶
Paulus Utsi: ¶
Iđedisguovssu ¶
beaivvi álgu, ¶
duolmmut násttiid čuovggainat, ¶
Jievja balvvaid, ¶
muohtaváriid ¶
duohken ravddaid vuosehat. ¶
Mierká johtá ¶
eanan bihcu, ¶
Láddot gavdot ¶
jogat bođaštit. ¶
Rusta jávrris loktana. ¶
(Duov'dagat ja bargot) ¶
Deanu sátnejođiheaddji oaivvilda stáhta fertet leat mielde ruhtadeamin ráddjaskuvllaovttasbarggu Deanus. ¶
– Skuvlaovttasbargu lea erenoamáš našunala oktavuođas go guovttelágan skuvlahálddašeami ovttasbarget, deattuha sátnejođiheaddji Frank Ingilæ. ¶
Lea Sirpmá ja Ohcejoga skuvllat mat ovttasbarget, beroškeahttá riikarájáid. ¶
– Go skuvllat ná besset ovttasbargat, de jávkadit rádjahehttehusaid, nannejit sámegiela ja maiddái Deanuleagi ealli kultuvrra, deattuha sátnejođiheaddji Frank Ingilæ. ¶
Son bivdá dál stáhta juollodit beannot miljovnna kruvnna dán ráddjaskuvlla ovttasbargui, ruhta maid son ii jáhke Deanu heajos gielddaekonomiiján sáhttit doalahit. ¶
Deanu sátnejođiheaddji Frank Ingilæ lea Máhttodepartementti sádden reivve dán ášši birra, mas bivdá árvvoštallat ruhtadeame dan erenoamáš ovttasbarggu geažil. ¶
– Suomas han lea buorre skuvladássi, bargu maid sáhttá ráddjaskuvllain ávkkástallat, loahpaha Ingilæ. ¶
– Ii leat Egil Olli, muhto stáhtaministtar Jens Stoltenberg guhte stivre makkár strategalaš sámi oahpponeavvoplána Sámedikkis galgá leat. ¶
– Sámedikki dievasčoahkkin sáddii ikte eahkes sámi oahpponeavvoášši ruovttoluotta bajásšaddan- ja oahpahuslávdegoddái dainna baluin ahte ráđđehus sáhttá váldit eret válddi Sámedikkis jus Sámediggi ii boađe ovttaoaivilvuhtii dán áššis. ¶
Dan lohká sámediggeáirras Klemet Erland Hætta, gii oaivvilda ahte stáhtaministtar Jens Stoltenberg dat stivre Sámedikki oahpponeavvoáššis. ¶
GULDAL: – Jens Stoltenberg stivre Sámedikki ¶
Maid livččet dahkan jos stállu livččii suoládan du juovlaskeaŋkkaid? Jus háliidat diehtit, de gal fertet boahtit geahččat Sámi Mánáid-TV Stálugilvvuid maid NRK Sápmi lágida maŋŋebargga. ¶
Livččet go son vuollánan ja ávvudan juovllaid skeaŋkkaid haga jus stállu livččii suoládan du juovlaskeaŋkkaid? ¶
– Nu eai daga gal Mánáid-tv Stálugilvvuid roastilis mánát, čilge NRK Mánáid prošeaktajođiheaddji Anne Kristine Rikardsen. ¶
Son sávvá buohkaide bures boahtin geahččat Stálugilvvuid Studio Sámis Kárášjogas maŋŋebárgga skábmamánu 8. beaivvi dii. 18.00. ¶
Mánát geat oassálastet Stálugilvvuid prográmmas ohcet stálu ja hástalit su gilvui. ¶
– Fidnen dihtii skeaŋkkaid ruovttoluotta, de fertejit vuoitit gilvvuid. Jos vuoittáhallet, de šaddet stálu biigot ja reŋgot agibeaivvi, čilge Rikardsen. ¶
Ja lasihastá: ¶
– Mii leat vuordimin káfiin, váffeliiguin ja sáfttain go dii rukses ránu mielde boahtibehtet sisa. ¶
– Čájáhusprográmmas gilvaleaba Guovdageainnu máná guovttos, muitala Rikardsen. ¶
Stálugilvvut leat NRK Sámi Mánáid-tv gilvoprográmma, mii lea ráhkaduvvon 7-12–jahkásaš mánáid várás. ¶
– 15 prográmmas oaidnit 30 máná gilvaleamen ja sii bohtet Vuotnabađas, Unjárggas, Ohcejogas, Gáregasnjárggas, Kárášjogas, Guovdageainnus, Mázes, Álttás, Gárasavvonis, Čohkkirasas, Tromssas ja Sálliris, muitala Rikardsen. ¶
Stálugilvvuid oainnát skábmamánu 30. beaivvi rájes NRK Superis. ¶
Árabuš seamma beaivvi beasat maid oahpásmuvvat Binnabánnažiin. ¶
– Son lea sámegielat vávvá, guhte lea hui diehtoáŋgir ja virkui. Son lea hui buorremielalaš ja son liiko smiehtadit, muitala Rikardsen. ¶
Binnabánnažis lea maiddái hui buorre ustit, Ujujju, geainna ovttastallá olu. Ja dieđátgo maid? Binnabánnaš maid máhttá dovdnet, mánáid luđiid juoigat. ¶
Rikardsen muitala ahte lagabui 100 mánáidgárdemáná leat vuordimis maŋŋebárgga skábmamánu 8. beaivvi dii. 1000 ja 1100 Mánáid-tv Binnabánnašdoaluide. Mánát besset geahččat Binnabánnaš-prográmmaid ja dearvvahit unnimusaid ođđa tv-ustiba, Binnabánnaža. ¶
Binnabánnaš lea maid buorremielalaš ja son liiko jurddašallat. Su buoremus ustit lea jávohis guollevávvá mainna gulahallá. Go Binnabánnaš lea buorremielas dahje váivvis, de son láve dovdnet. Dovdnen lea unna luođáš, mii lea heivehuvvon ja álkiduvvon mánáid várás. ¶
Rickardsen muitala ahte Binnabánnaš prográmma sisdoallu lea heivehuvvon buot nuoramusaide. ¶
– Mánáid TV áigumuš lea nannet sámi mánáid kulturgullevašvuođa, mánáid vuosttaš giellaoččodeami ja ealáskahttit sámi luohtevieruid nu go dovdnema, čilge Rikardsen. ¶
Mánáid-TV sáddegoahtá Stálugilvvuid, mas lea 15 oasi. Vuosttaš prográmma čájehuvvo NRK Superis gaskavahku skábmamánu 30. beaivvi. ¶
Muhto jos it astta vuordit gitta gaskavahkui, de mana odne jo nrksuper.no interneahttasiidui ja oza Stálugilvvuid. Golbma álgo prográmma beasat dál jo oaidnit neahtas: ¶
Juohke prográmmas guokte roahkkadis máná lávkeba stálumáilbmái, gos galgaba veahkkálagaid gilvalit stáluin. Stállu lea ordnen gilvvuid danne vai oččošii mánáid iežas ruitui, muhto mánát jáhkket ahte sii sáhttet vuoitit ruovttoluotta fiinna juovlaskeaŋkkaid maid stállu lea suoládan. ¶
Stálugilvvut vuođđuduvvá sámi máidnasiidda. Máŋggas leat sihkkarit gullan muitalusaid ja máidnasiid stálu birra ja mot mánát galggašedje rassat juovllaid áigge ¶
Mánáide lávejit muitalit ahte ovdal juovlaruohta ferte šillju čorgejuvvot amas stáluráidu darvánit smáhkuide ja rissiide. Jos stáluráidu darvána masage, de ferte leat čáhci spánjas vai stállu beassá čáziin čáskadit goikkus iige dárbbaš vara šlubistit. Juovllaid áigge mánát galget leat maiddái siivot eaige oaččo rigeret amas stállu boahtit ja dohppet mielde. Juovllaid áigge ii galggaše čierastallat amas čierastit stálu sehkkii. Stálluhan ballá čuovggas ja danne johtá beare seavdnjadin. ¶
Gilvvut leat čáhceguoddin, njoarosteapmi, áican ja šiellabivdu. ¶
Stálugilvvut lea NRK Sámi mánáid-TV gilvoprográmma, mii lea ráhkaduvvon 7-12 jahkásaš mánáid várás. 15 prográgrámmas oaidnit 30 máná gilvaleamen ja mánát bohtet Sálliris Tromssas, Álttás, Guovdageainnus, Kárášjogas Vuotnabađas, Ohcejogas, Gáregasnjárggas, Gárasavvonis ja Čohkkirasas. ¶
Stálugilvvut -prográmmat sáddejuvvojit NRK Superis. Vuosttaš prográmma čájehuvvo gaskavahku skábmamánu 30. beaivvi diibmu 17.00 NRK Superis. ¶
Prográmmaid sáhttá maiddái geahččat NRK Supera interneahttasiidduin . ¶
Oslo gielda sáhttá áinnas ráhkadit sámepolitihkkáláš plána, muhto plánas fertejit de leat čielga mihttomearit, lohká Oslo ságadoalli Fabian Stang. ¶
Oslo sámisearvi dat bivdá ovttasbarggu gieldda njunnožiin ráhkadan dihte plána mii dáhkida sámiide bistevaš fálaldagaid. Fabian Stang deattuha ahte jos diekkár plána ráhkada de ferte dainna goit leat čielga mihttomearri. ¶
- Jos diekkár plána vuos galgá ráhkadit, de ferte gal das čielga mihttomearri, lohká Fabian Stang. ¶
- Plána dahje áigumuščálus ii berre goit de šaddat dušše báberlátnan mas eai oidno bohtosat dahje mas eai leat čielga mihttomearit, cealká Oslo ságadoalli Fabian Stang. ¶
Fabian Stang lohká ahte jos sámiin ležžet čielga evttohusat dasa maid sáhtašii buoridit dálá dilis ja mo ovdáneame sihkkarastit pláná bokte, de váldá son áinnas vuostá daid. Stang maid deattuha ahte son áinnás gulahallá sámiin dán birra, ja lasiha ahte son goit ferte vuos dieđuid oažžut nugo sámi oahpahusa dili birra Oslos ovdalgo son sáhttá nu olu eanet dadjat gieldda dálá bálvalusaid sámiid ektui. ¶
Oslo sámisearvi lea dan vahkus sádden reivve ráđđevissui ja bivdá čoahkkima sagadoalliin ja gávpotráđi njunnožiin. - Dálá dilis ii leat Oslo sámiin doarvái buorre oadjebasvuohta das ahte ieš guđet ge lágan bálvalusat sidjiide bisuhuvvojit ja ovdánahttojit. Nu lohká Oslo Sámisearvvi njunuš, Kirsti Guvsam. ¶
- Sii háliidit ahte Oslo gielda galgá ollislaččat geahččat ollašuhttet go sii iežaset geatnegasvuođaid sámiide ja sámegielat olbmuid ektui Oslos, ja mo sáhttá boahtteáiggis dáhkidit ahte fálaldagat sámiide šaddet bistevaččan, lohká Guvsám. ¶
Ovdamearkka dihte dovdet sámi oahpaheaddjit eahpesihkkarvuođa go eai dieđe man viiddis sámegiel oahpahus bálvalusa gielda áigu fállat ja sámi mánáidgárdi maid vásiha ahte gielda bahkkeha dohko dáža mánáid jos fal deivet leat guoros sajit oanehis dahje guhkit áigge, čilge Guvsam. - Vuorrasat sámiide Oslos maid váilu fálaldat ja eará bealli ges lea ahte oslo ássit - erenoamžit oahpaheaddjit dárbbašit eanet dieđuid sámiid birra, lohká Guvsam. ¶
Oslo ságadoalli goit lohpida alcces háhkagoahtit eanet dieđuid sámiid dárbbuid birra Oslos. - Jurddašan muhtun lávvordaga guovlalit sámi viesus káfestállamen gávpotsápmelaččaigun, lohppida Fabian Stang. ¶
Eai buot oasit čága tv-prográmmii, nugo dát oassi mas Ailu Valle muitala ovtta nieidda ja šuoŋa birra. ¶
Dáppe sáhtát geahččat olles prográmma. ¶
Juohke lávvordaga álmmuhuvvo Studio Sámi varraseamos prográmma. Prográmma maid oidno NRK2:žis mánnodagaid diibmu 1945. ¶
- Fálá bohccot leat nubbin buoremusat deattu ektui Oarje-Finnmárkkus, lohká boazodoallohoavda Ellen Inga O Hætta. ¶
Rapporta maid Hammarfeasta lea tingon, duođašta ahte guohtun ii báljo gávdno Fálás, ja gávpoga politihkárat leat árvališgoahtán iešguđege lágan čovdosiid. ¶
Olgešbellodaga Håkon Rønbeck dat árvala ahte livčče vejolaš sirdit buot bohccuid Davit Sállánii. ¶
GULDAL: Fálá rapporta ¶
Boazodoallohoavdda mielas lea ártet go Hammarfeasta ii gulahala buorebut singuin, ereanoamážit go su mielas leamaš buorre ovttasbargu dan boazoáiddi oktavuođas. Hætta ii mieđit ahte son badjilgeahčča rapportta. ¶
-Mun in gal heađis ge duššin daga rapportta, go mun in leat vel lohkan ge dan, lohká Hætta. ¶
- Mu mielas lea boazu ieš dat buoremus indikator dasa makkár dilli lea. Fáláidsuolu lea nu buorre boazoeana daid min loguid ektui. Doppe leat nubbin buoremus deattut olles Oarje-Finnmárkkus, lohká Hætta. ¶
Hætta mielas leat máŋga beali Hammarfeastta politihkas mat čájehit ahte gávpot heađušta boazudili. ¶
- Hammarfeasta suohkan orru válljen dakkár strategija gos dat galgá guoridit dan boazodoalu, ja dat lea mu bealis hui garra čuoččuhus. ¶
Hætta čujuha earret eará dasa go Hammarfeasta lea huksehan skohteriidda crossbáná vaikke Birasgáhttendepartemeanta manai vuostá. ¶
Dasa lassin lea maid Hammarfeasta diktán asfalterehit čuoigangeainnu olggobeallái dan boazáiddi, mii mearkkaša ahte dát maid heađušta boazodili. ¶
Sosialisttalaš Gurutbellodat (SG) ovddidii Stuorradikki gieldalávdegotti 2017 bušeahtameannudeamis árvalusa mas bivddii ráđđehusa ovddidit sierra stuorradiggedieđáhusa kvena giela ja kultuvrra dili birra. ¶
– Dákkár dieđáhus ii leat goassege ovdal almmuhuvvon, ja dat vuolggahivččii vejolašvuođa vuolggahit buriid ja ulbmillaš doaibmabijuid mat leat bures heivehuvvon garrasit uhkiduvvon kvena gillii. ¶
Nu cealká Norgga Kvenaid Lihttu- Ruijan Kveeniliitto (NKF - RK), ja leat buriin mielain vuostáiváldán dieđuid SG árvalusas. Dál sii sávvet ahte eará Stuorradikki bellodagat čuovvulit ja dorjot SG árvalusa. ¶
– Kvena giella lea hui vártnuhis dilis, ja dál lea duođaid dárbu jođánis doaibmabijuide jus galggaš vejolašvuohta kvenagiela seailluhit. Stuorradiggedieđáhus oktan čuovvolemiin sierra doaibmabijuid bakte lea dárbbašlaš kvena giela ja kultuvrra áŋgiruššan mii boahtá ávkin olles kvena álbmogii. Dat nanne sihke báikegottiid ja kvena identiteahta, buorida eallinkvaliteahta ja bajásšaddaneavttuid kvenaide olles riikkas, cealká NKF – RK. ¶
Lihttu deattuha cealkámušastis ahte de gieldalávdegoddi ja Stuorradiggi dál sáhttet jorgalahttit guhkes áiggi negatiivva dili ja dagahit ahte giela- ja kultuvrra ealáskahttin duođaid vuoruhuvvo ja deattuhuvvo. ¶
– Kvenat leat okta dain álgočearddain davvin, geat ledje mielde huksemis davimus riikkaoasi. Divtte kvena giela ja kultuvrra fas adnojuvvot buori resursan Norggas, cealká Norgga Kvenaid Lihttu- Ruijan Kveeniliitto (NKF - RK). ¶
Maŋŋil go Deanusoahpamuša ráđđádallamat ja soahpamuševttohus garrasit lea cuiggoduvvon, de lea Norgga Stuorradikki energiija- ja biraslávdegoddi bovden rabas gulahallamii Oslos odne. ¶
Gulaskuddančoahkkimii lea Stuorradikki energiija- ja biraslávdegoddi bovden earret eará Sámedikki, Deanu gieldda, bivdovuoigatvuođaguddiid ja muđui berošteddjiid ja organisašuvnnaid. ¶
Suoma Riikabeaivvi vuođđolágalávdegoddi galggai meannudit Deanusoahpamuša, muhto maŋidii gieđahallama, ja nu dagai maiddái Norgga Stuorradikki Dárkkistan- ja konstitušuvdnalávdegoddi ikte. ¶
Sámediggeráđđi Inger Eline Eriksenis lea čielga ráva Stuorradiggái, ahte sii váldet ovddasvástádusa ja máhcahit ášši fas ráđđehussii dainna čielga dieđuin ahte báikkálaš hálddašeapmi galgá sihkkarastojuvvot ovdalgo sáhttit joatkit šiehtadallamiiguin. ¶
Inger Eline Eriksen čállá ahte bivdosoahpamuš dálá hámis mearkkaša historjjálaš vearrivuođa sámiid vuostá, ja ahte lea dušše Stuorradiggi mii dan sáhttá bissehit. ¶
Báikkálaš hálddašeaddjit čuoččuhit ahte ráđđehus ođđa bivdosoahpamušain lea mieđihan suoma bartaeaiggádiidda nuvttá bivdovuoigatvuođaid Norgga beale rájá. ¶
Soahpamušvuostálastit oaivvildit ahte báikegotti olbmot manahit vuoigatvuođaideaset, ja ahte lulli láttániidda ja bartaeaiggádiidda fas láhččojuvvojit seamma bivdovuoigatvuođaid go mat báikkiolbmuin odne leat. ¶
Stuorradikki energiija- ja biraslávdegotti rabas gulaskuddančoahkkimis odne lea juohke jovkui, geat leat dieđihan gulaskuddančoahkkimii, láhččojuvvon 10 minuhta ovdanbuktit iežaset ákkaid áššái. ¶
Stuorraniibi ii leat dušše dábálaš niibi, dat doaibmá birgen-, dearvvasmahttin- ja várjalangaskaoapmin go das lea messet ja hápmi dakkár mii heive máŋggalágan hommáide. ¶
Kárášjoh-niiberávdi Hjalmar Strømeng čilgii NRK Sámi reportarii Liv Tone Boinii stuorraniibbi hámi birra ná: Niibi ¶
Gálva ¶
Gálvan gohčoduvvo lastamuorra, omd. soahki, mii lea goikan dahje lea goikaduvvon. ¶
Šipmirbealle ja ávju ¶
Šipmirbealle lea niibbi čielggebealle, ja ávju lea gis bastilis bealli. ¶
Čipma ¶
Čipma lea niibbis geaži bealde, dakko gokko ávjjobealle lea sojul. ¶
Njalppihit ¶
Njalppihit/Njoalppihit lea jos ribaha čoaledettiin dahje čuohpadettiin šleaivalit go niibi lea omd. bastteheapme. ¶
«Piera juoigá» LP-skearru almmuhuvvui 1978:s . Dát luođit leat guhká juo gullon radioas, muhto dál leat luođit deaddiluvvon CDii. ¶
Piera Balto lea Kárášjohkalaš gii nuorravuođa rájes lea juoigan. Sus almmustuvai LP-skearru «Piera juoigá» 1978s. Juoigi ja luođit šadde jođánit bivnnuhin. Ja LP:s besse olbmot návddašit luđiid, nugo Normo-Jovnna, Lárina(Orbina), Biret Elle, Dagfin Balto, ja ollu eará. ¶
Ollu jagit leat gollan das rájes go Per-Baltto-Hánssa Piera luođit almmustuvve CDii, muhto dál leat dát luođit CDs. ¶
Almmusteami oktavuođas bovde ČálliidLágádus erenomáš juoigandáhpáhussii Sámi girjjálašvuođa guovddážii Kárášjogas bearjadaga čakčamánu 18.beaivvi diibmu 1900. ¶
Dihtetgo ahte suhpi ii buvtte lihku? Dat lea gártan guoržžomuorran muitalusa mielde. ¶
Suhpi ii leat mihkkege lihkkomuoraid. Danin dat leat hui gávnnehis muorra, ii anit masage. Gula'l mat maid moadde Kárášjohalbmá muitalit NRK Sámi Radio reportarii Marit Sofie Holmestrandii: ¶
Guldal: suhpi ¶
Muhtun sánit: ¶
suhpi (muorra; dárogillii: osp) ¶
guoržžomuorra (muorra mii ii buvtte lihku; dárogillii: ulykkestre) ¶
lasttat libaidit (lasttat lihkadit; dárogillii: bladene skjelver) ¶
Geahča mo dat libaidit ¶
gávstá (reagas goabbatbealde guhkes muorra; dárogillii: sideplanke på slede, rett over meiene) ¶
leavvi (soddjil; dárogillii: bøyelig (bare om ting) ¶
Jus skelbmošeapmi ii šatta dáhpin, de lea lohpi skelbmošit! Vuoi? Guldal manne crossavuoddji bidja alá telefuvnna humádettin. ¶
Čáhcecrossavuoddji Per Tommy Eideng lea ráhkadahtten alcces ja iežas vehkiide teambiktasiid. Dáidda lea son maid hutkan ja darvehan iežaset dovdomearkka, mii lea E-bustávva čuvgesrukses ivnnis. ¶
Eier dere rosa fargen??Per Tommy Eideng ¶
Sii ledje aittobaliid ožžon daid vuosttaš biktasiid go Nrk Sámi rádioreportár fuomášii skelbmošit singuin. ¶
Guldal mii geavvá go Moods of Norway ringe ja gieldá Eidenga geavaheames daid ođđa biktasiid. ¶
Moods Of Norway lea bivttasmearka maid guokte Norgalačča fuomášeigga ráhkadit jagi 2003:s. Dál lea fitnodat sturron ja šaddan hui beakkánin. ¶
Čuvgesrukses tráktuvra lei guhka sin váldo dovdomearka. ¶
– Mii leat álggahan juoidá mii lea dehálaš mearrasámi birrasii, cealká festivála ovttasbargoguoibmi. ¶
Vahku áigge lágiduvvui «Skábma» -nammasaš festivála Gilevuonas ja Dáigevuonas, Čorgašis. ¶
Lei vuosttaš geardde ahte festivála lágiduvvui, ja sullii 300 olbmo gallededje festivála, muitala Finnmarken-áviisa. ¶
– Dát lea stuorra lihkadusa álgu, mii hásttuha min jurddašit identitehta áibbas ođđa láhkai. ¶
Dien dadjá Davvesiidda gieldda kulturhoavda Andreas Hoffmann áviisii. ¶
– Máŋggas celke positiivvalaččat festivála birra. Gulaimet ahte mii leat álggahan juoiddá mii lea dehálaš mearrasámi birrasii. ¶
Dan dadjá Arctic Culture Lab beaivválaš jođiheaddji ja festivála ovttasbarguguoibmi, Flavia Devonas. ¶
Okta festivála ulbmilliin lea ealáskahttit sámi giela ja kultuvrra Čorgasis. ¶
– Ferte dovdat buot hástalusaid mat gávdnojit go háliida bisuhit riddoguovlluid sámevuođa. Ráđđehus lea cealkán ahte dát leat guovllut mat leat measta oalát dáruiduvvon giela hárrái, ja sámegiella lea ain rašes dilis, lasiha Devonas. ¶
Laster Facebook-innhold ¶
- Divttasvuona suohkanis dat ferte leat ovddasfástádus gávdnat čovdosiid váttisvuođaide mat čuožžilit rohcošanáššiid oktavuođas, lohká stáhtačálli Kjersti Markusson. ¶
Divttasvuona bearaš dat reivve bokte bivdán Stáhtaministáris veahki eastadit seksuala illástemiid bissumis Divttasvuona julevsápmelaččaid gaskkas. ¶
- Nordlandda fylkamánnii ferte guorahallagoahtit gokko lea mannan boastut, ja mo njulget boastuvuođa, lohká Markusson. ¶
GULDAL: Stáhtačálli Divttasvuonaášši birra ¶
Dan ferte dahkat erenoamažit jus čajehuvvoš ahte suohkana fágabargit, nugo mánáidsuodjalus ja eará dearvvašvuođa bargit, eai nákce čoavdit dakkaraš váttisvuođaid, lohká Markusson. ¶
Son ii eahpit ge ahte julevsápmelaččat leat badjelgehččon, muhto Markussen oaivvilda ahte Divttasvuona servodat ferte ieš čoavdit nákkuid ja vealahemiid mat gavdnojit. ¶
Son maid jahkká ahte dat go Divttasvuotna lea šaddan guovttegielalaš suohkaniin lea mielde jávkadeame dan vealaheamii maid julevsáspmelaččat vásihit. ¶
Stádaministara kantuvra sádde dal viidaset dán ášši Bargo- ja searvvadahttin departementii mii gieđahallá sámi guoskevaš áššiid, dahje Mánáid- ja dásseárvvo departementii mat barget mánáid guoskevaš áššiiguin ja dat mii guoská čearddalaš vealaheapmai. ¶
Son oaivvilda suohkana čiehkan dokumeanttaid sámi allaskuvlla huksenáššis ja árvvoštallá advokáhta váldit veahkkin. ¶
Ránnját leat guhká moaitán dan go ođđa sámi dieđaviessu Diehtosiida Guovdageainnus šaddá nu stuorisin, ja dagaha ahte sii eai oainne olu eará go dán seainni. ¶
Dál lea ránnjá Isak J. Turi gávdnan fargga 30 jagi boares dokumeanttaid maid oaivvilda suohkana dihtomielalaččat čiegadan suohkanstivrras. ¶
Turi lea okta Diehtosiidda lagamus ránnjáin. Son lea ovdal moaitán huksema medias, go oaivvilda ahte dat njeaidá árvvu su viesus, ja ahte ii oainne šat olus eambbo go Diehtosiidda seainni. ¶
Dál lea gávdnan áššebáhpiriid mat čájehit ahte go Suodjalus áiggui hukset 500 m2 sturrosaš viesu seamma báikái gokko dál lea Diehtosiida, de sihke suohkana huksenráđđi ja Finnmárkku fylkkamánni hilgo huksema. ¶
Isak Turi ii loga dálá suohkanstivrii dáid báhpiriid oba biddjonge ovdan, ja imaštallá go dás lea sáhka viesus mii lea lahka 20 geardde stuorát go dat maid 30 jagi áigi áigo hukset. ¶
GULDAL: – Suohkan lea čiehkan dokumeanttaid ¶
Guovdageainnu doaibmi sátnejođiheaddji Jan Ole Buljo ii loga suohkana miellaeavttus čiegadan áššebáhpiriid ja lohpida jođáneamos lági mielde vástidit Isak J. Turi reivve. ¶
GULDAL: Suohkan vástida ¶
Plassje-politiijat válde vuossárgga eahkedis 30-jahkásaš almmáiolbmo gitta, go lei buvddas suoládan gálvvuid. Muhto das ovdal lei suola vuos gáskán buvdaeaiggáda, go eaiggát fámuin bissehii suollaga go geahčalii báhtarit: ¶
Goappašat sánit muitalit njuoskkadaga, muhto datte lea erohus. ¶
Suoldni lea njuoskkadat eatnama alde. Dát njuoskkadat ii šatta arvvi maŋŋá. Suolnni ráhkada dihtolágan áibmu erenoamážit geasseijaid. Mihcamáraid maŋŋá álgá áigi goas eana sáhttá suoldnut. ¶
Laksi šaddá dábálaččat arvvi maŋŋá. Dat lea njuoskkadat muoraid, suinniid rásiid alde jna. Konrad Nielsen čállá ahte bihci maid ráhkada lavssi go suddá ja nu sáhttá maiddái hui njuoska áibmu dahkat. ¶
Gáldu: NRK Sámi Radio dálketearbmajoavku 2007. ¶
Guokte albmá válddahalaiga Buolbmát rádjastašuvnnas go leigga Suomas Norgii suoli áigon fievrridit alkohola ja sigareahtaid. Dán gálvohivvodaga geažil soai leaba dál áššáiduhtton, nu lohká politiijaid operašuvnnajođiheaddji Jan Arne Pettersen. ¶
Suoma sámediggepresideanta Tiina Sanila-Aikio ja Norgga sámediggeráđđi Silje Karine Muotka árvvoštallaba strategiijaid movt bissehit Deanu bivdosoahpamuša maid Norga ja Suopma leat árvalan. ¶
Norgga sámediggeráđđi Silje Karine Muotka oaivvilda šiehtadusárvalusas ii leat doarvái doarjja, ja danin dat ii adnojuvvo lobálažžan báikkálaččat. ¶
– Jus eiseválddit galget lihkostuvvat bivdogáržžidanárvalusain, de lea dehálaš sihkkarastit ahte árvalusas lea doarvái legitimitehta báikkálaččat, oaivvilda Muotka. ¶
Oktasaščoahkkimis mii lágiduvvo Kárášjogas otne dii 14:00, oassálastet maid Deanučázádaga hálddahusa ja vuoigatvuođalaččaid áirasat. Ulbmil lea maid árvvoštallat ahte movt sáhtášii rievdadit šiehtadusa nu ahte dat šattašii buohkaid miela mielde. ¶
Njuolggadusat galggašedje bidjot fápmui boahtte geasi. Ulbmil lea geahpedit sállaša oktiibuot 30 proseanttain dan geažil dutkit navdet Deanočázádagat bivdojuvvo menddo garrasit. Jus árvalus mii lea leamaš gulaskuddamis, dohkkehuvvo, de dat gáržžida sihke báikkálaš- ja turistabivddu. ¶
Guovllu fierbmebivddus váldet badjel 40 beaivvi eret, ja oaggus ges 25 beaivvi. Jahkásaččat turisttaide ii galgga šat lohpi vuovdit go 22.000 jándorguolástanlobi, 11.000 goappat beale riikkarájá. ¶
Muhto Suoma bartaeaiggádat eai galgga šat rehkenastojuvvot turistan nu movt dál, mot galget leat buorremuddui ovttadássásažžan guovllu stággobivdiiguin. Sii eai duđa dasa, ja gáibidit maid fierpmástallan-lobi  . ¶
Sámedikki stivra lea ikte dohkkehan vihtta váidaga mat ledje boahtán čavčča válggaid oktavuođas. Danin stivra lea mearridan ordnet ođđa válggaid. ¶
Dat boahtá ovdan Sámedikki neahttasiiddus, čállá Yle Sápmi  . ¶
Váidagiid ággan ledje 93 ođđa jienasteaddji, geaid alimus hálddahusriekti lea dohkkehan Sámedikki jienastuslohkui Sámedikki dáhtu vuostá. ¶
Sámedikki stivra oaidná, ahte ođđa jienasteaddjit váikkuhedje válggaid bohtosii. ¶
– Stivra mielas lea čielggas, ahte sámedikki jagi 2015 válgalogahallamii ohcciid dohkkehan alimus hálddahusrievtti mearrádusat leat dahkkon nu olu, ahte daid olbmuid jienat sihkkarit váikkuhedje válgabohtosii, sámedikki stivra dieđiha siidduinis. ¶
Sámedikki stivrra ii loga sáhttit njulget válgabohtosiid. ¶
– Danin sámedikki stivra mearrida jagi 2015 válggaid doaimmahuvvot ođđasit, 20.8.2015 lága fámu ožžon válgalogahallamiin, sámedikki stivrras dadjet. ¶
Olles mearrádusa sáhtát lohkat suomagilli dás  . Stivrra mearrádusa sáhttá guoddalit 14 beaivvi siste, muitala Yle Sápmi. ¶
– Mun doaivvun ahte guoddaleapmi ii joavdda menddo maŋŋit Riektekansleriijai ja Riikkabeivviide, lohká sámediggeáirras Pentti Pieski. ¶
Guoddaleamis čuoččuhuvvo ahte Suoma Eana- ja meahccedoalloministeriija lea rihkkon sámediggelága ovccát paragráfa dan dihtii go Sámediggi ii leat beassan váikkuhit Deanosoahpamuša sisdoalu. ¶
– Eanan- ja meahcceministeriija gulahalle Sámedikkiin easkka maŋŋá go Suopma ja Norga ledje čállán vuollái šiehtadusa. Dat ii soabat sámediggelágain, čilge sámediggeáirras Pentti Pieski. ¶
Son dat lea ovttas Tuomas Aslak Juusoin juo beannot mánu áigi ávžžuhan Sámedikki stivrra guoddalit Riektekansleriijai (geahča dahkogavvadusa olgeš ravddas) dan Deanočázádaga ođđa soahpamuša maid Norgga ja Suoma ráđđehusat leat vuolláičállán. ¶
Muhto easkka ikte sáddejuvvui guoddaleapmi. ¶
– Buoret maŋŋit go ii goassige, vástida Pentti Pieski. ¶
Suoma Riikkabeaivvit leat juo gieđahallagoahtán Deanosoahpamuša. Muhto Pieski doaivu guoddaleami sáhttit bissehit ášši. ¶
Son goit rámiida dan guoddalusčállosa maid Sámedikki stivrra lea sádden, go das su mielas hui bures čilgejuvvo makkár lágaid Eana- ja meahccedoalloministeriija lea rihkkon meannudeami oktavuođas. ¶
Sámediggepresideanta Tiina Sanila-Aikio šálloša go sis eai leat leamaš doarvái ruđalaš ja olmmošlaš návccat gárvvistit guoddaleami ovdal. ¶
Muhto go guoddaleapmi dál lea sáddejuvvon, de son ge doaivu Riektekansleriija ja Riikkabeivviid áirasiid fuomášit daid stuorra váilevašvuođaid mat leat soahpamuša meannudanproseassas. ¶
– Dán muttus sis lea ain vejolašvuohta bissehit proseassa, Sanila-Aikio vástida. ¶
Su mielas Suoma stáhta ii leat healban dušše stáhta njuolggadusaid, muhto maiddái riikkaidgaskasaš šiehtadusaid. ¶
– Deatnogátti ássiid kultuvrra gártá nu sakka loavkiduvvot bivdogáržžidemiid geažil, ahte dat maid rihkku riikkaidgaskasaš olmmošvuoigatvuođašiehtadusaid. Álgoálbmogiin galgá dan vuođul leat riekti seailluhit ja ovddidit iežaset kultuvrra, son čilge. ¶
Riektekansleriijas eai sáhte vuos vástidit mo ja goas guoddaleapmi meannuduvvo. ¶
Suoma bealde leat arvat eanet sámegiel oahppogirjjit go Norgga bealde. Oahpaheaddjt váillahit ovttasbarggu rájiid rastá. ¶
Dan botta go Norgga bealde váidalit sámi oahpaheaddjit ahte sis eai leat oahppogirjjit, de suomabealde sámis lea oalle valljivuohta. ¶
Gáregasnjárgga oahpaheaddji Toivo West ii loga sis váilut báljo eará go sámegielfága girjjiid. ¶
GULDAL: Suomabealde doarvái girjjit ¶
– Go eiseválddit viimmat háliidit diehtit duohtavuođa, de dat lea buorre. Muhto luossalohkamat livčče galgan dahkkojuvvot ovdal go čálle vuollái ođđa Deanosoahpamuša, oaivvilda luossabivdi Jávrri Juhán Niillas. ¶
Suoma ráđđehus dat dáhtošii čielgasabbot diehtit man ollu luosat duođaid gorgŋot Detnui, ja leat evttohan 490.000 euro (4,7 milj. no ru) daid bargguide. Iskamat galget čađahuvvot earret eará čáhcevuloškámeraiguin. ¶
Buolbmátjávrri guolástusgotti jođiheaddji Jávrri Juhán Niillas (Niilo Aikio) mielas dat lea buorre ođas. ¶
– Muhto ruhtajuolludeami sáhttá maid áddet nu ahte dálá registreremat eai muital duohtavuođa. Ođđa Deanosoahpamuš soaitá dan geažil leat vuođđuduvvon eahperehálaš loguid ala, Jávrri Juhán Niillas lohká. ¶
Go ráđđehus dál juolluda ruđaid luossalohkamiidda, de dat su mielas attášii liibba máhcahit ruovttoluotta ášši, ja álggahit ođđa šiehtadallamiid rivttes loguid ektui. ¶
Luossalohkanbarggut doaivumis álggahuvvojit boahtte geasi. ¶
– Buoret maŋŋit go ii goassige, vástida ráđđehusbellodaga (Guovddášbellodaga) riikkabeaivveáirras, lappilaš Eeva-Maria Maijala. ¶
Son lea ovttaoaivilis ahte dákkár iskamat livčče galgan dahkkojuvvot ovdal go Suoma ja Norgga ráđđehusat vuolláičálle Deanočázádaga soahpamuša. ¶
– Hui olusat eahpidit dálá loguid. Árvvoštallamat dahkkojuvvojit dan ektui man olu luosat goddojuvvojit, ii man ollu luosat duođaid gávdnojit Deanus, čilge Maijala. ¶
Vaikko lea duhtavaš ruhtajuolludemiin, de Riikkabeaivvis lihkká áigu jienastit vuostá Deanosoahpamuša ođđa árvalusa. ¶
– Suoma ráđđehus háliidii maŋidit vuolláičállima jagiin. Muhto Norgga eiseválddit eai miehtan dasa, čilge Maijala. ¶
Su mielas soahpamušas leat unnán váldán vuhtii guovllu olbmuid beroštumiid. ¶
– Earret eará dan dihtii dat ii leat buorre láhka, vástida Maijala. ¶
Son dattege doaivu ruhtajuolludeami luossalohkamiid sáhttit jeđđet Deatnogátti ássiid. ¶
– Dalle goit buorebut sáhttit oaidnit mii duohtavuohta lea luossahivvodaga hárrái, Maijala čilge. ¶
Maiddái eará Lappi leana riikkabeaivveáirasat leat dovddahan vuostehágu. ¶
– Deanu ođđa guolástussoahpamuš lea huksejuvvon dušše árvádallamiid vuođul. Dat ii leat buorre politihkka, lohká Guovddášbellodaga lappilaš riikkabeaivveáirras Mikko Kärnä Yle Sápmái. ¶
Deanočázádaga guolástushálddahusa stivrrajođiheaddji Steinar Pedersen mielas lea buorre jus ruhtajuolludeami ulbmil leš buoridit luossahálddašanvuođu. ¶
– Mađe eambbo dieđuid oažžut luossanális, dađe buoret vuođu dat addá hálddašeapmái, Pedersen vástida. ¶
Muhto bidjá čielga eavttu: ¶
– Buot dutkamat mat biddjojuvvojit johtui, galget ráđđádallojuvvot Suoma ja Norgga beale vuoigatvuođalaččaiguin. Muđui dain ii leat makkárge legitimitehta, vástida Steinar Pedersen. ¶
Golggotmánnu lea suossaáigi davvin. ¶
Suossa lea go jogas muohta darvána bodnái dahje čáhci suossá bodnái. Dat ráhkada bodnesuosa, erenoamážit guoikajogas dahje rávnnjis. Ja nu bođastage joga, dat báddá bajás, šaddá bođasjohka dahje bođasčáhci. ¶
Suosat leat maiddái diet mat golget jogas dán muttus jagi. Muitaluvvo ahte dat luovvanit botnis, šaddet baldun, suossabaldun. Dasto de čatná joga. ¶
Suosat maid šaddet go čáhci bajil galbmo, spildu, ja beaivvi ala veahá nálge. Dalle suddá dan muddui dat veahá jiekŋa ahte vuolgá. Dalle golgagohtet suosat, ja nu šaddáge suossajohka. ¶
Go de bivaldišgoahtá giđa beallái, de suossa suddagoahtá botnis. Dalle johka roavkuluvvá, šaddá roavkun. Go johka gahččá, dalle dábálaččat báhcá jiekŋa guovttebeale gáttiide, geđggiid ala. ¶
Gáldut: Nils Turi, Anders Johnsen, NRK SR dálketearbmajoavku ja Konrad Nielsena sátnegirjjit. ¶
Bearjadaga geigejuvvui «Sámi rádiohitta 2016» -bálkkašupmi. ¶
Ođđajagimánus sáhtte NRK Sámi guldaleaddjit jienastit «Sámi rádiohitta 2016» –gilvvus. ¶
NRK Sámi musihkkapanela lei válljen 18 šuoŋa gilvui ja lagabui 900 guldaleaddji jienastedje. Ikte geigii diimmá vuoiti Felgen Orkester bálkkašumi Nils Henrik Buljoi. ¶
«Sámi rádiohitta 2016» –gilvu šattai garas dán jagi. Máŋga šuoŋain lei vejolašvuohta vuoitit, muhtto maŋimuš vahkkus gilvaledje golbma šuoŋa bálddalaga. Go giddiimet jienastanskovi ođđajagimánu 26. beaivve, de lei Nils Henrik Buljo šuokŋa «1+1» vuoitán. Son oaččui 14.83% jienain. ¶
Felgen Orkestera šuokŋa «Vuoibmi» lei dastán maŋábealde 14.38% jienain. Eai lean go njealje jiena gaskkas. Goalmmádin, 13.15% jienain, lei Ravggon šuokŋa «In dárbbat appelsiinnaid» . ¶
«1+1» lea dál vuoitán guokte gilvvu. Namalassii Sámi grand priija 2015 ja Sámi rádiohitta ¶
2016. Nils Henrik Buljo lea lihkolaš go manai nu bures gilvvus, muhto ii lean gal vuordán ahte galggai vuoitit. ¶
– Lea gal álo vuordámušat ahte olbmot galggašedje liikot šuoŋaid, muhtto ahte manai nu bures in lean gal vuordán. ¶
«1+1» lea dál vuoitán guokte gilvvu Sámis. Namalassii «Sámi Grandprija 2015» ja «Sámi rádiohitt 2016» . Nils Henrik buljo muitala ahte dát movttiidahttá su bargat eanet musihkain ja ahte lea jo čállimen šuoŋaid. ¶
– Mun barggan measta juohke beaivve, veahá čálán ja melodiat an bohtet. ¶
«Sámi rádiohitta 2016» lea oassi Sámi Music Awardsas. Musihkabuvttadeaddji Klemet ¶
Anders Buljo lágida Sámi Music Awardsa ja son lea ovttaoaivilis guldaleddjiin. ¶
– Mu mielas dat lea aibbas riekta dan maid guldaleaddjit leat jienastan, go dat lea buorre lávlla. ¶
Son muitala maid ahte lea doaivva boahtteáigái go bohttet nu olu ođđa artistat ja buvttadeamit. ¶
– Mun gal illudan gullat go nu máŋga ođđa artistat ja buvttadeamit bohtet, ja erenomážit go nuorra artistat bohtet. ¶
Suvv`ijat leat ovcci oktiibuot. Dat álget cuoŋománu 14. b. Muhtimat rehkenastet golbma suvv'ija. ¶
Buot daid ijaid go galbmá, de lea guhkes garra giđđa. Jos njázuda ovdal golmma maŋimuš ija, de lea vel muhtun muddui šiega giđđa. Maŋimuš suvv`idja lea Irján, oidno Konrad Nielsena girjjis Tekster, s. 176. ¶
Dás beasat gullat maid Bieskkenjáralmmái Anders Johnsen-rohkki muitala suvv`ijaid birra: Suvv`ijat ¶
<br /> ¶
Eanet lohkamuš: Káre Elle Gaup girji Girjjo-Gárjjo ja Marit Mikkelsdatter Eira Murud girji Jahki Sámis . ¶
Oarjefinnmárkku taksivuoddjit leat vásihan suorggahahtti fallehemiid oanehis áiggis. Goappaš dáhpáhusat leat váidon politijaide. ¶
GULDAL: Nihtii taksivuoddji ¶
Lávvordat ija fallehuvvui Hámmarfeastta taksivuoddji Arild Herstrøm go dievdu čárvii su čoddagii. ¶
– Mus lei oaivi nu unohasat, in ge ožžon báljo vuoiŋŋahaga. Go son lei botnjan mu vuollái, de savkalii vel ahte son lea easkka álgán. Son nihtii mus doadjit niskki, lohká Herstrøm Finnmark Dagblad aviisii. ¶
Jus ii lean galgat fas vuodjit nuppe beaivve, de ii jáhke son livččii duostan šat goassege dán barggu joatkit. ¶
Guovdageainnus galgá ges viđatlotjahkásaš dievdu suhttan ja ohcan ákšu mainna dearpagođii biilla siskkil. Dát dáhpáhuvai ovdalaš beassážiid. ¶
Guovdageainnu politibálvá Nina Aleksandersen duođašta ahte muhtin lea váidán viđalotjahkásaš dievddu dákkár áššis. ¶
Son lohká sin atnit ášši duođalažžan, go galgá leat almmolaš báikkis nihtán nuppi. Politijat leat dutkan ášši, ja sádden dan Oarje-Finnmárkku politiguvlui. ¶
Taksivuoddji Anders Persen Sara lea vuodján droššiin juo 35 jagi. Son gal lihkus ii leat vásihan dákkáriid barggus. ¶
– Dat gal lea heitot ja váivi, muhto dieđusge leat gilit ja gávpogat sturron. Galggašii nu go Ruoŧa gávpogiin lea gullon, ahte lea plástet seaidni vuoddji ja eará olbmuid gaskkas, lohká Sara. ¶
Hutkás nuoraide rahppo ođđa lávdi, go Riddu Riđđu festivála hástala dál sámi nuroaid searvat taleantagilvui. ¶
Riddu Riđđu festivála lágida dán jagi taleantagilvvu sámi nuoraide. ¶
– Mihttomearri Riddu Násttit-nammasaš taleantagilvvuin, lea cegget bistevaš arena dahje čájálmasbáikki hutkás sámenuoraide. Nu lohká Riddu Riđđu festivála buvttádeaddji Lill Janne Legård. ¶
GULDAL: Taleantagilvu Riddu násttit ¶
Ohcanáigemearri lea cuoŋománu 25.beaivi. Ja vuoiti oažžu 25 000 ruvnno. ¶
Sampmi ¶
– Mii sávvat ahte olbmot jurddašišgohtet mo sii láhttejit earáiguin. ¶
Boahtte vahkus čájehuvvo vuosttaš geardde teáhterčájálmas «Nieida gean ii oktage sáhttán givssidit» , ja Sámi Mánáid Teáhter dat čájeha Deanus dan. ¶
Nuoraid teáhterjoavkkus leat guhká bargan dainna, ja sin mielas lea givssideapmi dehálaš čalmmustahttit. Eila Ballovara Varsi, guhte neavttaša Sunniva – nieida gii ii vuollánan ja Ingunn Kristina Halvari, guhte neavttaša nieida gean ii oktage sáhttán givssidit, sávvaba ahte dát teáhterčájáhus sáhttá ráhkadit eanet ságastallamiid dán fáttá birra. ¶
Boares testameanta sámegillii lea ievttá rájes oaidnin láhkai interneahtas. Internehttii leat biddjon dat oasit mat dássážii leat jorgaluvvon ođđa čállinvuohkái. ¶
Olbmuide addo maid vejolašvuohta oaivádit ja cuiggodit jorgaluvvon teavsttaid, muitala Davvisámegiela biibbalprošeavtta jođiheaddji Øystein Skille. ¶
Boares Testameantta gárvásit jorgaluvvon teavsttat leat lohkan láhkai Biibbalsearvvi interneahttabiibbalis bibelen.no:s. ¶
NEAHTTABIIBBAL ¶
Olles Boares Testameanta ođđa čállinvuohkái ii gárvan ovdal go 8 jági geažes ja dalle lea olles biibbal jorgaluvvon davvisámegiela almmolaččat dohkkehuvvon čállinvuohkái. ¶
Davvisámegiela Biibbalprošeakta dat jođiha dien barggu - ja prošeaktajođiheaddji Øystein Skille lohká iežaset áigut duođas váldit olbmuid árvalusaid ja cuiggodemiid. ¶
Øystein Skille sávašii ahte olbmot dál juo interneanhtas vieččašedje Boares Testameantta teavsttaid mat leat gádvnomis ođđa čállinvuohkái ¶
Sampmi ¶
Giđđa lea dat áigodat goas nissonolbmot movttáskit eanet ja himut badjánit hirbmosit, dalle ealáskit dat gullon giđđahimut. ¶
Giđđa dahká olbmo rupmašiin olu, earret eará leat mii vuokŋáseappot čuvges áiggi. Ja dál de lea giđđa maiddái boahtán Sápmái. ¶
Beaivváš ligge ja ijat leat maid čuvggodišgoahtán. Dasa gal eatnasat liikojit, erenomážit nissonolbmot. ¶
Go giđđa lea dat áigodat goas nissonolbmuin badjána sihke mokta ja himut hirbmosit, dalle ealáskit dat gullon giđđahimut. ¶
Romssa universitehta professor Aina Westerheim Ravna čilge ahte rumaš buvttadišgoahtá D-vitamiinna go beaivváš goardigoahtá. ¶
– D-vitamiidna dagaha ahte testosterovdna ja dopamin molekyladássi rupmašis badjána. ¶
Testosterovdna lea dievdoolbmo hormona, muhto nissonolbmuin lea maid, muhto hui unnán. ¶
– Beaivváš ii váikkut dievdoolbmui nu olu go nissonolbmui, go dievdoolbmos juo lea dan mađe olu testosterovdna ovdalaččat, muhto nissonolbmuide gal lea mearkkašahtti. ¶
Leatgo dasto nissonolbmuin dáppe davvin garrasit giđđahimut go nissonolbmuin lulde? Dasa ii sáhte Aina vástidit, go ii dieđe leatgo dutkamušat dahkkon das. ¶
– Muhto teorehtalaččat sáhttá leat nu, ahte midjiide, davviguovllu nissonolbmuide,váikkuha testosterovdna garraseappot, go mis bistá guhká sevdnjesáigi, ja dát lea dat áigi goas jođánit čuvggoda áigi. Dalle badjána mis d-vitamiidnadássi go beaivváš fas goardigoahtá. ¶
Bistágo dát garra hipmodilli geasi miehtá? ¶
– Juo, eat mii heaitte buvttadeames d-vitamiinna geasset. Muhto dáid muttuid rájes gitta geassemánu rádjai, de lea mis testosterovdnadássi alimusas. ¶
Professor Aina Westerheim Ravna muitala ahte testosterovdna sáhttá doaibmat antidepressiivadálkkasin nissonolbmuide. ¶
– Testosterovdnadássi mii mis lea dáid muttuid jagis, das lea dakkár váikkuhus ahte mis miella buorrána ja bissu dássedin, maiddái iešdovdu buorrána. ¶
Dasa lassin buorida testosterovdna maid hipmodási, ja dat dieđusge sáhttá dahkat ahte seksuálalaš ovttastallan lassána. ¶
– Mun jáhkán ahte davviguovlluid nissonolbmot dál dovdet iežaset hui movttegat ja roavggovuole doaimmaide leat dál hui miellasat. ¶
Sáhttágo dadjat ahte testoterovdna ja dopamiidna leat dat mat dárbbašuvvojit nannet seksuálaeallima? ¶
– Juo, sáhttá leat nu. Dopamiidnamolekyla lea dakkár mii movttiidahttá ja dat dagaha ahte dovddat iežas ráhkásnuvvan ja nie. ¶
Ja dát ovttastupmi lea leamaš dehálaš olbmui vai buolvvat joatkašuvvet. ¶
– Ovdamunnin leage go dát dagahit ahte seksuálalaš ovttastallanmiella badjána. ¶
Go geassi nohká ja beaivváš jávká, de jávkagohtet maid dát dovddut. Muhto lihkus gávdnojit eará váikkuhangaskaoamit. Aina lea dutkan juste dan movt bisuhit dopamiidna dási geavatkeahttá dálkasiid. ¶
– Juovlagáhkuin lea juovlamáistagat, mat loktejit dopmaniidnadási. ¶
Nu ahte jus rievdada juovlagáhku biebmobagadusa, de sáhttá erohusa dovdat. Muđui sáhttá maid šuhkoláda borrat. ¶
– Erenoamážiid álgokakáobuktagis maid káfečalmmiin oažžu, leat ávdnasat mat badjánahttet dopamiidnadási. Nu ahte mun gal ávžžuhan oastit álgokakáo maid juhket juohke beaivve. Dat sáhttá addit buori movtta. ¶
– Dan sadjái go čievččastit Deanočázádaga guolástanhálddahusa (FT) stivrraáirasiid, de sii baicce ánssášat rámi. Dan oaivvilda Kjell Sæther, Kárášjoga ovddeš sátnejođiheaddji. ¶
Son lea ieš guolástanhálddahusa stivrralahttu ja ovddasta Kárášjoga gieldda. Muhto Sæther ii leat daid gaskkas gean Deanočázádaga vuoigatvuođalaččat háliidit čievččastit eret, ja bidjat eará olbmuid sadjái. ¶
Deanu Luossabreavaeaiggádat AL (LBT) dat lea bovden vuoigatvuođalaččaid oktasaščoahkkimii borgemánu 11. beaivve go leat duhtameahttun dainna bargguin maid TF-stivrra lea dahkan. ¶
Vuoigatvuođalaččat leat sii geain lea lohpi bivdit luosa firpmiiguin Deanočázádagas, dahje maid nu gohčoduvvon luossabreavaeaiggádat. ¶
GULDAL: ¶
Oktasaščoahkkima ulbmil lea čievččastit Deanočázádaga guolástanhálddahusa stivrra eanetlogu, nammalassii daid stivrraáirasiid geat ovddastit vuoigatvuođalaččaid, oktiibuot vihtta áirasa. ¶
– In ádde manne dát áirasat galget čievččastuvvot stivrras. Sii han leat bargan máilmmi buorre barggu. Galggašedje baicce oaččut giittu eaige bálkestuvvot, vástida Kjell Sæther. ¶
Son lea ieš áŋgiris luossabivdi. ¶
– Dán geasi lean goddán ollu luosaid, sihke stuorra ja smávva luosaid, mojohallá Sæther. ¶
– Lea leamaš beanta somá čuččodit ja čohkohallat johkagáttis ja vásihit go luosat ihtalit. Dán láhkái eat leat beassan hervvoštallat guhkes áigái. ¶
Sæther ii jáhke ahte ná ollu luossa livččii bállen gorgŋet čázádaga gierragiidda jus Deanočázádaga guolástanhálddahusa stivrra ii livččen gáržžidan dán jagi luossabivddu. ¶
Muhto gáržžideapmi ii leat čađahuvvon miehtá čázádaga, muhto dušše daid osiin ja oalgejogain mat leat Norgga bealde. Suoma ja Norgga rájá alde leat sihke turisttat ja báikegotteássit beassan bivdit nu movt ovdal ge. ¶
Dá lea ge okta dain máŋga sivain mat leat suhttadan luossabreavaeaiggádiid searvvi (LBT). ¶
– Min mielas lea boastut gáržžidit luossabivddu dušše muhtun sajiin. Muhto maiddái fuones gulahallan dagaha, ahte mii háliidat válljet ođđa láhttuid guolástanhálddahusa stivrrii, čilge LBT stivrralahttu Benn Larsen. ¶
Muhto Deanočázádaga guolástanhálddahus (TF) lea bidjan ollu návccaid orustahttit almmuhuvvon oktasaščoahkkima gos vuoigatvuođalaččat áiggošedje válljet ođđa stivrraáirasiid. ¶
Guolástanhálddahusa stivrrajođiheaddji Helge Samuelsen, lea lohkan mannat vaikko diggái jus čoahkkin dollojuvvo nie movt lea almmuhuvvon. Su mielas lea dušše TF, iige LBT, mii sáhttá doallat dákkár oktasaščoahkkima. ¶
Muhto čoahkkin dollojuvvo nu movt almmuhuvvon, muitala Benn Larsen. ¶
– Mis lea buorre juridihkalaš vuođđu dása. Dan lea min advokáhta, alimusrievtti advokáhta Tor N. Rekve duođaštan. ¶
Kjell Sæther ii leat sihkkar, ahte lea go riekta duvdit ášši diggái jus LBT vállje ođđa áirasiid, nie movt Samuelsen áitá. ¶
– In sáhte vástidit maidige ovdal go Samuelsen lea čilgen ášši birra, lohká Sæhter. Son aŋkke ballá čuožžileames moivvi jus LBT vállje ođđa stivrraáirasiid. ¶
Nubbi eará Deanočázádaga guolástanhálddahusa stivrralahttu, Ingrid Nordal, ges oaivvilda leat áibbas endorii jus ášši gártá diggái. ¶
– Ášši lea dál jorron riidoáššin. Moivi ii šatta unnibun jus joatkit dáinna diliin. Ja dat ii leat buorre, ii geasege, oaivvilda Nordal. ¶
– Jus vuoigatvuođalaččat bállejit čoahkkinastit ja válljet ođđa áirasiid nie movt háliidit, de han dát sáhttá čoavdit buot daid váttisvuođaid ja unohisvuođaid mat leat čuožžilan. ¶
Ingrid Nordal mielas Deanočázádaga guolástanhálddahus dál menddo funet gulahallá vuoigatvuođalaččaiguin. ¶
GULDAL: ¶
– Sihke dat ja eará áššit leat mielddisbuktán ollu moivvi. Dat lea unohas, ja hehtte TF-stivrra bargomovtta. Dál fertet váldit “time out” . ¶
Nordal muittuha ahte stuorra eanetlohku vuoigatvuođalaččain, oktiibuot 76 proseantta, leat gáibidan TF doallat oktasaščoahkkima. ¶
– Amma han dalle livččii alfárot lunddolaš diktit vuoigatvuođalaččaid doallat čoahkkima ja válljet ođđa áirasiid, Nordal oaivvilda. ¶
Ovddeš áigge ii riiban báljo varas biergu giđđat, muhto olbmot eai heađástuvvan go dalle sáhtii leat loddemális buorre. Tieibmu leige bivddus mainna állahiid bivde. ¶
Tieimmu geavahedje cizážiid bivdit ee. állahiid. Gielaid ráhkadedje heasttašuvkkain maid giddejedje fiellobihtáide dahje soappážiidda. ¶
Ovdal soađi omd. Porsáŋggus bivde állahiid. Giđđat lei oainnat biergu vánis, ja olbmot fertejedje bivdit állahiid. Rievdnemáli das dávjá vuoššastedje. ¶
Állahat leat maid dálkemearka. Giđđat go ollu állahat girdet fárrolagaid, moahtin, de boahtá borga. ¶
Állat lei dakkár loddi mii iđđes lei ruoinnas ja eahkedis gis buoidi. Muhtun olbmuid birra sáhttá de dadjat ahte “go máhtát dego állat” . Na, dakkár olbmuid birra mat jođánit ruidnot ja fas buidot. ¶
Giittán RiddoDuottarMusea bargiid Torolf Bjørnbacka, Åse Johnsena ja Anders Henriksena dieđuid ovddas ja giittán maiddái Piera Baltto. ¶
Romssa ođđa moalladahkki Slobodan Vuk lea ráhčan čippiin ja dál orru leamen nu ahte son ii beasa čiekčat TIL:a hárjehaddančiekčamiin. Romssa vuosttašjoavku lea dál Turkiijas hárjehaddamin. Loga eambo ášši birra dás: ¶
32-jahkásaš spáppačiekči máhccá dál fas ruovttuluotta Romssa vuosttaš-jovkui maŋŋá lea leamašan olgoriikkas spáppačiekčamin 2011 rájes. Šiehtadus joavkkuin lea badjel golbma ja bealle jagi, nu dieđiha joavku sin preassadieđáhusas. Loga eambo ášši birra dás: ¶
Golmma jagi áigi son vuosttaš geardde duosttai coggat gávtti. Dán vahku sus leat leamaš stuorra vásáhusat Tråantes ovttas eará sápmelaččaiguin. ¶
Go mii deaivvadat Ulrika Louisa Snowdoniin Scandic Lerkendal hoteallas sámekonferánssa oktavuođas, de sus šaddá váimmolaš deaivvadeapmi sámediggepresideanttain Vibeke Larseniin. ¶
Larsen dat leige gii oaččui Ulrika Louisa searvat sámepolitihkkii ja dán jagi sámediggeválggaide lei gávvalváhkilaš nuorranieida viđádin Bargiidbellodaga sámediggeválgalisttas Viesttarmeara válgaguovllus. ¶
Dasto šadde stuimmit Sáme-Bargiidbellodagas. Vibeke Larsen geassádii listaevttohassan ja guđii bellodaga. Snowdon beasai de njealját sadjái. ¶
– Mu mielas lea vahát go manai nie. Vibeke oainnat lea hirbmat čeahpes politihkkár, oaivvilda Snowdon. ¶
Sámediggepresideanta buorresta Ulrika Louisa Snowdona váimmolaččat. ¶
– Dát han lea «mu» nieida, čilge Larsen. ¶
Ii leat dušše Norgga sámediggepresideanta gii lea váldán birra čeabáha ja buorrestan nuorra politihkkára dáppe Troandimis. ¶
20-jahkásaš duosttai easkka golmma jagi áigi almmolaččat hállat, ahte lea sápmelaš ja dát vahku lea sutnje áibbas erenoamáš buorre. ¶
– Vuosttaš geardde lean rámiduvvon go mus lea gákti badjelis. Amas olbmot leat buorrestan mu, čirron ja lohkan sii leat váivvis dáža álbmoga bealis sámiid badjelgeahččamis, muitala Snowdon. ¶
Ulrika lea ieš politihkalaš aktiivvalaš, muhto sutnje leat kulturdáhpáhusat eanemusat báhcán muitui dán vahku ávvodoaluin. ¶
– Rahpan ja oktavuohta riikkarájáid rastá lei erenoamáš. Buot gávttehasat dearvvahedje nuppiideaset ja buohkat ledje dego oahppásat dán vahku. ¶
Tråante 2017 prošeaktajođiheaddji lea duhtavaš go olbmuin leat buorit vásáhusat, ja son navdá muhtin muittuid bistit guhkás boahtte čuođi jahkái. ¶
– Dán navddán olbmuid muitit «agibeaivve» . Dát lea albma menestus, duođaid stuorra menestus, lohká prošeaktajođiheaddji Ida Marie Bransfjell. ¶
Nuorranieida lea Finnmárkku Bargiidbellodatnuoraid nubbijođiheaddji ja son lei mielde jaskes miellačájáhusas DnB kantuvrras Troandimis. Dás sámenuorat čájehedje vuosteháguset go báŋku ruđalaččat doarju stuorra oljobohccehuksema Davve-Dakotas USAs . ¶
– Ii leat dárbu álu ráhkadit rieja ja bilidit. Duollet dálle lea doarvái čohkkát jaska, iige dadjat maidige. Liikká sáhttá joksat buori politihkalaš bohtosiid, lohká Ulrika Louisa Snowdon. ¶
Tráilara dihte lea trafihka bissehuvvon Miansvingen geainnus Hámmárfeasttas. Politiijat leat dieđihan ášši geaidnotrafihkkasentrálii. Sii leat dollemin báikái fáktet trafihka vuoi biilat galget beassat sajii meattá. ¶
Politiijat dieđihit ahte tráilar lea vuodján rávaroggái ja gopmánan sullii vihtta kilomehter Ivguvuona čoahkkebáikkis. Tráilarvuoddji ii gálgga leat roasmmuhuvvon. Trafihkka galgá beassat lihkohisvuođabáikki meattá. ¶
Tráilar lea vuodján roggái sullii ovtta miila Guovdageainnu márkanis Álttá guvlui. Politiijat eai boađe mannat báikái, muhto dearvvašvuođaossodat lea dieđihan ahte sii mannet báikái. Gádjunbiila manná sadjái ja lea dál bargamin gaikut biila rokkis bajás. ¶
Okta tráilar čuočču doarrás geainnu alde sullii ovtta kilomehter Leavnnja márkanis Leaibevuona guvlui. Lihkohisvuohta lea dáhkan ahte biilat eai beasa meattá eará go ovtta bealde. Politiijat dáhtot olbmuid vuodjit fiidnát baikii meattá. ¶
Laster Twitter-innhold ¶
Tulkagolut lassánedje Hålogalándda lágamánnerievttis diibmá guvttiin miljovnna kruvnnain. 47 áššis tulkojuvvui 23 gillii. Eanaš gielat maidda adno tulka leat arábalaš, ruošša, portugesa ja somalia gielaide. Ovdal lei sámegiella ja eaŋgalaš giella maidda dávjjimusat dárbbašedje tulkka. ¶
Romssa gávpoga tuneallain leat olu duođalaš sihkarvuođa riskabeali. Dat boahtá ovdán revišuvnna raporttas, nu čállá Nordlys áviisa. Dat eanemus duođalaš boasttuvuohta lea go jođasšaldi lea luovos. Jus dat luovvana, de sáhttá jođas mas lea el-rávdnji gáhččat vuoddji biillaid ala. Johtolaga fylkaráđđi, Ivar B. Prestbakmo dadjá áviisii ahte sii leat várren ruđa tunealladivvumii dan jagáš bušeahtas. ¶
Thon-joavku dáhttu turistabálvalusaid Guovdageidnui dassážii go hotealla gárvana ¶
Thon joavku, mii galgá jođihit Guovdageainnu ođđa hotealla, dáhttu turistabálvalusaid Guovdageainnus leat gárvvisin dassážii go dat ođđa hotealla gárvana ja rahppo. ¶
Goahtebeallji mieđiha ahte sis ja eara mátkefitnodagain leat leamaš ságastallamat Thon joavkkuin juste dán birra. ¶
THON GAIBIDA TURISTABALVALUSAID 10.07 ¶
Guovdageainnu Goahtebealji mátkeovddidan prošeavtta bargi Gunnar Nilsen, muitala ahte sis lea oktavuohta Thon hoteallain. ¶
- Baikkálaš turistafitnodagat galggašii dákko bokte leat mielde ásaheamen buriid turistafálaldagaid báikái dassážii go hotealla rahppo boahttejagi, lohká Nilsen. ¶
Sámi Radio ii leat fáhten Thon hoteallaid beaivválaš jođiheaddji Morten Thorvaldsena ságaide. ¶
Sámi Radio dieduid vuođul de lea Thon joavku muitalan ovdánahttinásahussii Goahtebealljái, ahte vuordá mátkefálaldagaid ásahuvvot dassážii go hotealla gárvana. ¶
Nilsen muitala ahte sii leat bargagoahtán ollášuhttit dán ja leat mannan dálvvi doallan ee.kurssa márkanfievrredeamis. Ulbmil lei buoridit gelbbolašvuođa ja loktet dási daid mátkefitnodagain mat juo gávdnojit Guovdageainnus. ¶
Nilsen mieđiha ahte lea ain olu bargu mii galggašii dahkot turisttaid oktavuođas, muhto lohká sii leat rivttes geainnus. ¶
- Dat mii dál lea sihke sin ja Thon mihttu, lea fálaldagat mat livčče heivehuvvon guvlui, mas leat albma sámi kultuvra- ja meahccevásáhusat. ¶
Eambbo turisttat go muđui leat galledan Davvi-Norgga dássážii dán jagi. ¶
– Mii eat leat ovdal vásihan ahte olu turisttat bohtet Baltikumas, Polskkas ja Taiwanas. Dál lassánit dieid guovllu turisttat eanemus, lohká Sápmi Parka Josef Rieser. ¶
GULDAL: Buorre turistajohtolat ¶
Harstad turistakantuvrra ossodatjođiheaddji Gro Dagsvold maiddái duođašta ahte turisttat, geat ovdal eai leat čájehan beroštumi Davvi-Norgii, bohtet galledit Norgga davimus oasi. ¶
– Ruoššat ja Hollándalaččat galledit min, muhtimat bohtet maiddái gitta Austrálias, lohká Dagsvold. ¶
Sampmi ¶
Manne son ii? Mii geavai maŋŋel Line Dater Norge TV-báddemiid? ¶
Guovdageaidnulaš Tor Jonny Sara Reitan (28) searvvai Line Dater Norge TV ráidui gávnnahandihte livččii go Line Elvsåshagen sutnje heiven moarsin. ¶
– Line lei hui movttegis ja smađahkes nieida, ja čeahppi han lei vel njoarostit! Mun soaittan veaháš liikostan sutnje. Mojohalai Tor Jonny go humáimet suinna maŋŋel go TVs lei oidnon. ¶
Dál mii leat gulástan ahte dát nuorra bárdni lea aitto leamašan Afriikas. Manne son dohko lei vuolgán? ¶
Ja vel ain eanet miellagiddevaš lea ahte son ii lean dohko okto vuolgán. Gii son sus lei mielde? ¶
Guldal NRK Sámi DAB rádiosáddaga  dii 12:30 rájes, prográmmafuolaheaddji áigu ringestit Tor Jonny. ¶
Sukkertoppenis, Longyearbyenis Svalbárddas fierai gaskabeaiáigge uđas. Svalbárdda áššealmmái dieđiha ahte eai balat geange jávvásan muohttaga vuollái, vaikko vel njámastii ge ovtta vistti. ¶
Tromssa fylkii ja Longyearbyenii, Svalbárddas dieđiha varsom.no uđasvára. Lea uđasvárra 3, uđasmihtidanrusttegis. ¶
Uđasvárra badjána dán ija olles Nordlánddas, Romssas ja Oarje-Finnmárkkus. Sivvan manne lea bajidan uđasvára lea go lea liekkas guovlluin ja dálki buktá máid mielde ollu arvi. Loga eambbo dárogillii dás . ¶
– Norgga eiseválddit fertejit bidjat ain eambbo návccaid seailluhit ja ovdánahttit nuortalaš ja eará sámi gielaid mat leat áitojuvvon, oaivvilda UNESCO lahttu Laila Susanne Vars. ¶
Ávžžuhusa Laila Susanne buktá dan oktavuođas go odne lea riikkaidgaskasaš eatnigiellabeaivi. ON orgána UNESCO dat lea guhte čalmmustahttá dan beaivvi. Maiddái Norggas čalmmustahttojuvvo beaivi ollu sajiin iešguđet lágan duoluid bokte. ¶
Máilmmis leat badjelaš 6000 giela, muhto bealli dain leat áitojuvvon gielat. ¶
– UNESCO geahččala ge váikkuhit dasa ahte gielat eai jávkkašii vai álbmogat buorebut ipmirdit ja dohkkehit guhtet guimmiideaset, muitala Norgga UNESCO-kommišuvnna ođđa válljejuvvon lahttu Susanne Vars  guhte lea maid Gáldu direktevrra ja sámediggeáirras. ¶
UNESCO ovddasvástádus lea rávvet iešguđet eiseválddiid mo seailluhit áitojuvvon gielaid. ¶
Gielat sáhttet leat áitojuvvon ieš guđet sivaid geažil. ¶
– Doppe soaitá leat unnán ruhta várrejuvvon ja politihkalaččat giellahástalusat eai leat doarvái čalmmustahttojuvvon, čilge Vars. ¶
Earenomážit álgoálbmogiid gielat leat áitojuvvon. Eai ge buot álgoálbmogiin leat seamma buori reaiddut go Norggas seailluhit iežaset giela, muittuha Vars. ¶
Sihke Norggas, Suomas ja Ruoŧas leat sámedikkit mat ollu stivrrejit sámi giellapolitihkka. ¶
– Nu ahte dien dáfus dieđusge mis gal dáppe leat juo oalle nana orgánat mat barget giellapolitihkain, oaivvilda Vars. ¶
– Mo galgá seailluhit áitojuvvon gielaid? ¶
– UNESCO gal dieđusge iešalddis ii sáhte seailluhit gielaid. Dan fertejit dat olbmot geat hupmet gielaid. Giela lea váttis seailluhit eará láhkái go geavaheami bokte. Nuortalaš giela ja eará áitojuvvon sámegielaid, lea váttis seailluhit ja ovdánahttit jus olbmot eai beroš geavahit giela, son deattuha. ¶
Muhto maiddái váilevaš statistihkat sáhttet guohcat giellaseailluheami ja -ovdáneami. ¶
– Go eai leat albma fáktadieđut mat čájehit man gallis sámástit, de eat bastte riekta iežamet ákkastallamiiguin manne lea dárbu ásahit searra doaimmaid, Vars oaivvilda. ¶
Su mielas lea vejolaš ealáskahttit áitojuvvon gielaid. ¶
– Muhto dasa dárbbašuvvojit issoras ollu olmmošlaš ja ruđalaš návccat. Siviila servviiguin ja álbmogis eai leat doarvái návccat, danin dat lea vuosttažettiin stáhta ovddasvástádus, son deattuha. ¶
Norgga bealde eai leat šat nu gallis geat hupmet nuortalaš giela, ja dan geažil lea ráđđehus bidjan johtui muhtun doaimmaid mat galggašedje fas ealáskahttit giela. ¶
– Jus galgá lihkostuvvat dainna, de fertejit ain eambbo doaimmat čađahuvvot, ovdamearkka dihtii giellaárenat, Vars árvvoštallá. ¶
Unjárgga gieldda jahkerehketdoallu 2016 čájeha netto doaibmaboađus 15.589.645 ruvnnu. Dát lea 10,4 proseantta doaibmasisaboahtun. ¶
Unjárgga gieldda jahkerehketdoallu ja jahkedieđáhus 2016 lea ovdanbuktojuvvui guovvamánu 14. beaivve ja lea dál sáddejuvvon rehketdoallodárkkisteaddjái, čállá Unjárgga gielda neahttasiiddustis. ¶
Vuoitofoandda ja várrejumi fondii geavaheami maŋŋá lea boađus kr 5.373.470 mii vástida 3,6 % doaibmasisaboađuin. Doaibmaboađus berre áiggi mielde leat badjel 3 % seastin dihte ekonomalaš duotti ja iežaskapitála. ¶
Doaibmagolut leat leamaš 2,88 % 2013:s, 1,55 % 2014:s ja 0, 86 % 2015:s. Gielddas leat 33,3 miljovnna ruvnnu hálddašanfoanddas ja 14,3 miljona vuoitofoanddas, oktiibuot kr 47,6 miljona foanddain. ¶
– Unjárgga gielda lea danne duhtavaš go boađus lea ná bures ovdánan. Čilgehus dasa lea ahte leat bures dárkkistan goluid, leamaš eanet bálvalusbuvttadeapmi ja eanet sisaboahtu, čilge gieldda hálddahushoavda Marit Helene Pedersen. ¶
Vuosttaš geardde máŋgga jahkái leat Unjárgii lassánan olbmot. ¶
– Dát čájeha ahte min doaimmat leat lihkostuvvan, lohká sátnejođiheaddji Inger Katrine Juuso: ¶
GULDAL: Lassi unjárgalaččat ¶
Unjárggas leat guhká rahčan oažžut eambbo olbmuid gildii. Ja dál viimmat lea olmmošlohku lassánan diimmáža rájes. Unjárgga sátnejođiheaddji Inger Katrine Juuso lohká iežaset lihkostuvvan doaimmaineasetguin. ¶
Moadde jagi dassái njiejai lohku vuollel 900:ái, ja diibmá ledje 856 ássi gielddas. Muhto diimmážis lea dát jorggihan, ja dán jagi leat moaddenuppelot ássi eambbo go diibmá. Olmmošlohku lea dál 869. ¶
Okta čilgehusain lea go leat riegádan eanet olbmot go leat jápmán. Dat lea earenoamáš somá sátnejođiheaddji mielas, gii máŋga jagi lea viggan lahčit dili nu ahte bearrašat ásaiduvvet gildii. ¶
Unna álbmogačča dihte leat máŋgii evttohuvvan ovttastahttit Unjárgga gieldda ránnjágielddain Deanuin. Dál go olbmot lassánit, de doaivu Juuso ahte dát digaštallan jaskkoda. ¶
Eanas sámi suohkanat eahpidit. Muhto Unjárgga sátnejođiheaddji Inger Katrine Juuso gal áigu árvvoštallat cegget dorvoohcciruovttu. ¶
GULDAL: Dorvoohccit sámi suohkaniidda ¶
Vaikko Juuso ii daja leat go sii gergosat ásahit dorvoohcciide ruovttu, de ii hilggo dan jurdaga. ¶
– Fertet árvvoštallat sáhttit go fállat sidjiide albma dili. Leat go mis doarvái viesut, ja leago sidjiide dearvvašvuođafálaladat, dadjá Juuso. ¶
Norgga olgoriikkalaččaid direktoráhtta lea čállán reivve buot suohkaniidda Norggas, danne go 5000 ođđa dorvoohcci dárbbašivčče saji. Direktoráhtta áiggošii áinnas sin davvi-Norgii. ¶
Muhto sihke sámi ja eará Finnmárkosuohkanat leat eahpesihkkarat. Poršáŋggu sátnejođiheaddji Mona Skanke ii loga sin oba suitit ge váldit dorvoohcciid orrut sin suohkanii. ¶
Guovdageainnu Ovddádusbellodaga ovdaolmmoš Nils Mathis O. Hætta gal ii loga suohkana gearggusin váldit vuostá dorvoohcciid. Su oainnu mielde šattaše olu váttisvuođat: ¶
GULDAL: Eai gearggus dorvoohcciide ¶
Loabat Sámeskuvla rahčča doalaheamis ohppiid. Danne go mánát eai šattá guovttegielagat, de váldet mánáid eret skuvllas, lohká vánhen- ja guorahallan joavku. ¶
Publisert ¶
GULDAL: Loabagis unnán sámi oahppit ¶
Loabat Sámeskuvla, Romssas, lea oahppiid lohku maŋemus jagiid unnon, dán skuvllajagi eai leat eara go guhta oahppi skuvllas. Loabága sátnejođiheaddji, Viktor Andberg lohká leat dehálažžan doalahit Sámeskuvlla boahtte áiggis. ¶
Statkraft unnida bargiid viđain guđain čuđiin olbmuin seastin dihte goluid. Sullii 200 virggi jávket Norggas, ja dasa lassin unnidit bargoveaga ja vuovdin-doaimmaid Brasilas, nu dieđiha Statkraft, mas leat sullii 3duhat.800cuodi bargi. ¶
Ovddeš boazodoallohoavda ja Erna Solberg ovddeš ráđđehusa stáhtačálli, Ellen Inga O. Hætta, oaivvilda ahte boazodoalus ii leat vejolašvuohta birget 75 heakkain. Dan son dadjá ja čujuha lága boazodoallolága ulbmiliidda ahte boazodoallu galgá leat nanaguoddevaš ealáhussan. Hætta dadjá ahte unnimus boazolohku jus ealáhusas galgá báhcit dienas, lea unnimusa 400 heakka, čállá áviisa Ságat . ¶
Iskkadeamis maid InFact lea dáhkan iFinnmark (iFi+) ovddas čájeha ahte Bruer-ášši lea bilidan olbmuid luohttámuš Finnmárkku fylkagieldái. Oktiibuot guhtta logi olbmos lohket ahte luohttámuš lea unnon fylkkagildii. ¶
Vaikko Ålánda gullá Supmii, de lea ruoŧagiella mii oktoráđđe, suomagiela fertejit ruovttus oahppat. ¶
Ålándda lea geasseparadiás Suomas, gos olmmošlohku duppalastojuvvo geasset, danin go dohko bohtet nu ollu turisttat. Sullo bistevaš olmmošlohku lea dál sullii 29 000, ja oaivegávpot lea Mariehamn. Sullo áidna almmolaš giella lea ruoŧagiella. ¶
Ålándda iešstivrenráđđehus dat lea mearridan ahte Supmii gullevaš sullos, Ålánddas, eai leat suomagielagiin makkárge gielalaš vuoigatvuođat. ¶
Sullo 29 000 olmmošlogus leat sullii 4% suomagielagat, muhto ii Iešstivrenráđđehusas oba sániinge namut gielalaš vuoigatvuođaid. Dan muitala Ålándda Eanadatráđđehusa ovttaiduhttinovddasteaddji, Johanna Fogelström-Duns. ¶
Son dadjá ahte Ålándda vuođđolága bakte dat lea mearriduvvon ahte Ålándda áidna giella lea ruoŧagiella, ja mearkkaša ahte suomagielagiin eai leat makkárge gielalaš vuoigatvuođat Ålánddas. Lasiha vel ahte sáhttá nu dadjat ahte suomagielagat leat unnitlohku unnitloguid gaskkas. ¶
Suoma stáhta leanahoavda Ålánddas, Peter Lindbäck, dadjá ahte suomagielas lea sullii seamma árvu go ránskkagielas ja duiskkagielas. ¶
– Suomagiela sáhttet ruovttus ieža oahppat. Buot Ålándda skuvllain besset oahppat suomagiela ja kultuvrra birra, muhto eai oaččo gal giellaoahpahusa, dadjá Lindbäck ¶
Mariehamn girjerádjosis muitalit ahte beaivválaččat fitnet olbmot girjerádjosis geat luoikkahit suomagielat girjjiid. Mariehamn drošševuoddji, Susanne Blomqvist lohka iežas hupmat suomagiela, eaŋgalasgiela ja ruoŧagiela. ¶
– Go mun álgen skuvlii de gal in obage doppe ožžon oahppat suomagiela, muhto dušše ruoŧagiela, ja goalmmát klássa rájes eaŋgalasgiela. Dan giela mun mánnán ohppen go stohken suomagielat mánáiguin, ja rávisolbmo agis ges ohppet iežas bargoustibiiguin, ja go gehččen suomagielat TV-filmmaid, muitala Susanne Blomqvist. ¶
Ålánddas eai leat goassege ollásit dohkkehan ahte sii sirdojuvvojedje Suoma stivrejumi vuollái, ja 1967 ceggejuvvui muitogeađgi mas lei čuovvovaš teaksta: ¶
"Iešstivrejumi vuođđu dahkkui borgemánu 20.beaivvi 1917, dalle Ålándda suohkaniid sáttaolbmot juste dan báikkis gáibidedje ahte Ålánda fas galggai máhcahuvvot Ruoŧa stivrejumi vuollái. Jitnosit dat galgá Ruoŧagiella dáppe gullot." ¶
Dalle go mieđihuvvui iešstivrejupmi Ålándii, de seammás mearriduvvui ahte suolu galggai bissut suoma guovlun. Suoma stáhtaámmáhis leat kantuvrrat Ålánddas, gos earret eará gávdnat vearroossodaga, tuolloossodaga jna. ¶
Lindbäck muitala ahte Ålándalaččat mákset vearu supmi, ja oasi dan vearus mii máksojuvvo Supmi, suoma stáhta fas máhcaha ruovttoluotta Ålándii. ¶
Ålándda sullasaš iešstivrenmodealla sáhtášii mieđihuvvot sápmelaččaide. Nu dadjá Suoma leanahoavda Ålánddas, Peter Lindbäck ¶
– Ii dárbbaš eará go historjjá lohkat movt sápmelaččain máŋggaid čuđiid jagiid badjel leat rievidan sihke duon ja dán. Nu movt mun oainnán dán, de sáhtášii sámiide mieđihuvvot sullasaš iešstivrejumi go maid Ålándalaččaide lea mieđihuvvon. ¶
Geahča TV-jearahallama dás: ¶
– Go juo ášši ii leat dutkon, de lea boastut boazodoalu sivahallat, oaivvilda Norgga Boazosápmelaččaid riikkasearvvi jođiheaddji, Nils Henrik Sara. ¶
Álttá nisu, Tanja Romsdal Paulsen, gávnnai mannan vahkus iežas bartta gaikojuvvon, ja dál oaivvilda son ahte boazodoallit dat leat sivalaččat dán bahádahkui. ¶
Son jáhká muhtimat boazodoalus leat mávssaheamen go ii diktán sin vuodjit iežas eatnamiin, ja danin go Alttá boanddat almmolaččat leat moaitán boazodoalliid go bohccot guhtet lobiheamit sin gittiid. ¶
Muhto Romsdal Paulsen ii loga alddis gal leat duođaštusaid dasa ahte boazodoallit dat leat sivalaččat. ¶
Nils Henrik Sara oaivvilda ahte bartaeaiggát galggašii ieš čilget manin meinne ahte boazodoallit dat leat sivalaččat, ja ahte lea dehálaš earuhit dán bartaášši ja guođuhan- ja báhččinriiddu gos earret eará 5 bohcco gávdnojedje báhččon Gargia guovllus dán mánu. ¶
Áltá-gánda Finn Hågen Krogh čuoigá otne sprintagilvvo máilmmi dásis Falun gávpogis Ruoŧas. Son lea okta dain gii lea vurdon vuoitit gilvvu. Čuoigamii oainnat NRK1 kanálas diibmu 13:10. ¶
Finn Hågen Krogh ii beassan loahppavuoruide otná sprinta-čuoigamis Falunas. Son bođii njealját su semifinála-joavkkus, ja dát ii lean doarvái buorre beassat loahpavuoruide. Boahtte čuoigamat Tverrelvdalen-čuoigi lea ihtin diibmu 11:10 NRK1 kanálas . ¶
Jonssotbeaivái/Mihcamárbeaivái boađán vaikko guovtti soabbái, jus ovdal juo in leačča joavdan. ¶
Sampmi ¶
– Dát joavkku lea dego Nightwish -joavkku ja Mari Boine livččii beaškkehan oktii. ¶
Gitarista SomBy joavkkus Oula Guttorm (24) oaččui vuosttaš geardde gitára go lei 7 jagi boaris, dál 17 jagi maŋŋá lea son ollen guhkás musihkkamáilmmis. ¶
– Go ledjen unni de ledje olusat geat čuojahedje gitára Anáris. Sii ledje 3-4 jagi boarrásat go mun, muhto sii ledje hirbmat čeahpit. Sii ledje ge mu skihpárat, ja go sii ledje nu čeahpit de jurddašin mun maid ahte háliidin álgit hárjehallat. Mun ožžon boares gitára, ja dainna mun álgen, muitala Oula. ¶
Go lei 15 jagi boaris de muitala ahte son čuojahii sullii 4 diimmu beaiváI gitárain, vaikko čuoiggai maid. ¶
– Dan áigge ledjen maid gilvočuoigi, nu ahte mun fertejin válljet goappá mun háliidin dahkat. Mun válljejin dieđusge čuojahit go háliidin šaddat rocknástin, ja dan geainnu lean joatkán. ¶
Su váhnen guovttos eaba láve ieža nu olu lávllut ja čuojahit instrumeanttaid, muhto leaba Álo veahkehan su ja movttiidahttán su. ¶
– Mu váhnen guovttos leaba álo hirbmadit movttiidahttán mu bargat musihkain, maiddái go ledjen unni ja dárbbašin veahki oastit rusttegiid, lohká Oula. ¶
Oula bargá olu musihkain, ja čuojaha gitára sihke SomBy -joavkkus, Irdon -joavkkus ja Ailu Valle ja Trio Boogiemenis. Son lea čuojahan sullii gávcci jagi SomBy joavkkus, ja dál lea sus olu ovddasvástádus joavkkus. ¶
– Mun divššun dehálaš áššiid, ja ordnen áššiId konseartajođiheddjiid ja skearrofitnodagaid hárrái. Ja dasto maid ráhkadan šuoŋaid, muitala Oula. ¶
Dasa lassin lea Oula vel álggahan ođđa joavkku, namalassii «Irdon» . Sii leat dál čuohppamin ja gárvvisteamen musihkka, ja sii áiggošedje ge almmuhit vuosttaš musihkkabihtá guovvamánus. ¶
– Lean smiehttan ahte dát joavku lea dego Nightwish -joavku ja Mari Boine livččii beaškkehan oktii. Das lea sihke luohti ja heavymusihkka, ja dasto maid akusttalaš bealli. Lea hirbmat miellagiddevaš, lohká Oula. ¶
Oula liiko sihke sámi musihkkii, heavy-musihkii ja symposiamusihkkii, muhto dán áigge guldala olu klassihkalaš musihkka, ja čuojaha maid akustihkalaš gitára. Go álggahii dán joavkku de háliidii hástalit iežas, ja geahččat maid vel sáhttá bargat musihkain. ¶
– Mun háliidin ráhkadit eanet akustihkalaš musihka, muhto maid ahte das lea eanet luohti. Háliidin ráhkadit symponiabeali iežan musihkas, ja dalle šadden álggahit dán joavkku, muitala Oula. ¶
Čuovggáš lea skábman čuovgadeamos áigi beaivet. ¶
Gii lea Sámedikki stivrejumis ovddasguvlui? Čuovo digaštallamiid Sámedikki dievasčoahkkimis dás. ¶
Sámedikki dievasčoahkkimis lean dan vahku digaštallamat ja áššemeannudeapmi mii sáhttá váikkuhit Sámedikki stivrejupmái ovddaasguvlui. ¶
Buohkat geat eai sáhte čoahkkinlanjas čuovut Sámedikki dievasčoahkkima, sahttet čoahkkima čuovut juogo neahtas dahje DAB-radio bakte. ¶
– Mearraguollebivdu lea norgalaččaid oktasaš riggodat, ja dalle ii berre addit sierravuoigatvuođaid guovllu bivdiide, lohká Romssa fylkkaguolástansearvi. ¶
Romssa fylkkaguolástansearvi čuovvola Finnmárkku guolástansearvvi vuosttildeames riddoguolástanlávdegotti árvalusa addit Finnmárkku mearráguolasteddjiide erenoamaš bivdovuoigatvuođaid Finnmárkku riddo- ja vuotnaguovlluin. ¶
Searvvi beaivválaš jođiheaddji Arvid Ahlquist ballá dákkár árvalusa dagahit ahte eará fylkkat maid gáibidišgohtet sierravuoigatvuođaid iežaset guovlluin. ¶
GULDAL: Maiddái Romsa vuosttilda Riddoguolástanlávdegotti ¶
Giđđagease olu sajiin davvin erenoamážit badjosiin oidno ain muorain urbi. Dat lea lastta álgu. ¶
Go lasta šaddagoahtá, de daddjo ahte urbi luotkana. ¶
Utøya dáhpáhusa gillájeaddji Tuva Svendsen ii loga fidnen áktánas veahki Kárášjoga gielddas, vaikko gielda lea ožžon 2,3 miljon kruvnna stáhtas dan várás. ¶
Utøya dáhpáhusa gillájeaddjit eai leat ožžon áktánas ávkki dan 180 miljon kruvnnas, maid Stáhta lea juolludan gielddaide golmma jagis. Nu čájeha NRK dokumentára Brennpunkt otne eahkedis. ¶
55 Norgga gieldda leat ožžon ruđa dan olis ja Kárášjohka lea okta daid searvvis, ja lea ožžon 2,3 miljon kruvnna. Muhto gieldda sátnejođiheaddji ii dieđe masa ruđat ležžet mannan. ¶
Guldal olles ášši: ¶
Dárogiel dajaldat værsågod dávjá jorgaluvvo sámegillii ná: Leage buorre. Muhtumat eai ane dan nu vuogasin, ja sámediggeáirras Ole Mathis Hetta dajaige ná Roavvenjárgga čoahkkimiid áigge golggotmánus 2008. Guldal: ¶
Leage buorre ¶
Dás vuolábealde leat muhtun ovdamearkkat mat čájehit mo sámegillii sáhtášii dadjat værsågod ja takk. ¶
Go áigut sihtat nuppi omd. borrat, juhkat káfe, de heive konditionálahámi geavahit: ¶
1) Dá livččii borramuš. ¶
2) Dál livččii borran láhkai. ¶
3) Káffe livččii jo leikejuvvon. ¶
4) Dá livččii káffe. ¶
Go geiget nubbái juoidá, de heive konditionála- dahje diminutiivahámiid geavahit: ¶
5) Gea, dá ( livččii ). ¶
6) Dá, boras dán bierggu. ¶
7) Dá, jugis dal káfe. ¶
Go giittát, de sáhtát omd. ná dadjat: ¶
8) Giittos eatnat! ¶
9) Giittos eatnat, eatnat giitu! ¶
10) Giitu eatnat váivvistat! (Olu giitu váivvát ovddas!) ¶
10) Giittos luoikamis! ¶
10) Giitu! ¶
Giitimii sáhttet maiddái leat dajaldagat: ¶
11) Ii leat mihkkege giitámušaid. ¶
12) Ii leat giitámuš. ¶
13) Gal dan oasi. ¶
14) Gal dan luoikamis. ¶
15) Gal dan. ¶
Gáldut: Konrad Nielsena sátnegirjjit ja grammatihkka ja Klaus Peter Nickela grammatihkka. ¶
Inseasta ja seksuála veagalváldimiid guovddáš váidá Divttasvuona lestadiána searvegotti politiijaide go oaivvilda ahte eai leat dahkan doarvái eastadit veagalváldimiid suohkanis. ¶
– Mánáide lea váivvit ja unohasabut vásihit veagalváldima go ollesolbmuide lea váidit dan, dadjá Lene Sivertsen Inseasta ja seksuála veagalváldimiid guovddážis . Son lea guhte váidá searvvi politiijaide. ¶
Go 11 olbmo muitaledje iežaset veagalváldima birra Divttasvuona suohkanis, leat ollusat imaštallan movt dat sáhtii geavvat ja manne lea beassan bistit ná guhká nu ahte ii oktage leat reageren. ¶
VG-aviisa lea gullan oktiibuot 47 historjjá main sihke nissonat ja dievddut galget leat veagalváldon. ¶
Lestadiána searvegoddi lea ožžon olu moaitagiid maŋŋel go dát áššit almmuhuvvoje, earret eará lea mánáid- ja dásseárvoministtar Solveig Horne cuiggodan searvegotti oaivila ahte ii leat sin ovddasvástádus váidit veagalváldimiid. ¶
Lene Sivertsen lohká ahte go searvegoddi addá dákkár cealkámuša, de leat dovddasteamen rihkkon heađuštanlága, ja dan dihte leage váidán lestadiána searvegotti politiijaide ¶
– Láhka geatnegahttá buohkaid dieđihit vearredaguid mat leat dahkkon dahje sáhttet dahkkot. Lea duođalaš ja ráŋggáštahtti, jus searvi ii leat dieđihan. ¶
Henning Eivik gii ovddasta Divttasvuona lestadiána searvegotti kommentere oanehaččat ahte sii luhttet politiijaide ja maiddái váldet vuhtii váidaga, ja son ii hálit dađi eambbo kommenteret ášši. ¶
NRK lea ožžon duođaštusa Nordlándda politiijaguovllus ahte searvegoddi lea váidon ja ahte ášši lea oassin dan ollislaš dutkamis. ¶
Sállan boazodoallit leat mearredan váidit elliidsuodjalan lávdegotti. ¶
– Sii leat ovttas mediijan vánddardan skohteriiguin ealus, lohká Sállan orohaga nubbinjođiheaddji Johan Mikkel Sara. ¶
Ákŋoluovtta elliidsuoddjalanlávdegoddi lea gozihan ášši go boazodoallit bukte váibbahiid Sállanii ja oaivvildedje boazodoalliid rihkkun eliidsuoddjalanlága. ¶
Dál ges Sállan orohat váidá dien lávdegotti, go oaivvildit Ákŋoluovtta eliidsuoddjalanlávdegotti muosehuhttán čearpmahiid. ¶
– Dat leat čuvvon váibbahiid skohteriiguin, earret eará leat ellui vuoddján ja filbmen maid doppe, lohká Sállan orohaga nubbin jođiheaddji Johan Mikkel Sara. ¶
Sállan orohaga oaivvildit elliidsuoddjalanlávdegotti muosehuhttán váibbahiid ja dan eai dohkket. Dál váidet boazodoallit dáhpáhusa. ¶
– Sii ledje berren váldit oktavuođa ovdalgo vuoddjigohte guovllus, lohká Johan Mikkel Sara. ¶
Ákŋoluovtta elliidsuoddjalanlávdegotti Torunn Pettersen ii ádde boazodoalliid moaitagiid ja lohká dušše gozihan ášši, mas gehččet mo čearpmahat cevcet. ¶
– Dien guovllus lea lohppi skohteriiguin vánddardit, ja dan lea mediija maid geavahan go leat guovllus leamaš filbmemin, lohká Torunn Pettersen. ¶
Torunn Pettersen ii loga boazodoalliid ipmirdit manne sii leat váidon. ¶
– Mii leat váidán boazodoalliid go eai oru rivttes vugiid mielde fievrredan ja gozihan váibbahiid, čilge Torunn Pettersen. ¶
Geassemánus Norgga-Suoma kommišuvdna árvalii Deanočázádahkii ođđa bivdonjuolggadusaid. Dát árvalus vealaha guovllu sápmelaččaid, oaivvildit njeallje guolástangotti Ohcejogas ja Ohcejoga gielda. Dál áigot váidit ášši politiijaide. ¶
– Lea buorre ahte dat váidet politiijaide. Dat leat vuojeheamen veagal min eret, ja turisttaide dat addet eambbo lobiid. Min dat bidjet gáddái, lohká luossabivdi Báđoš Rávdná, Rávdná Guttorm, gii eallinagi lea bivdán luosa Deanus firpmiiguin. ¶
Ohcejoga guolástangottit ja Ohcejoga gielda dat leat oktasaš čoahkkimis mearridan váidit politiijaide Suoma ámmátolbmuid, geat leat jođihan Deanočázádaga ođđa bivdonjuolggadusšiehtadallamiid. ¶
– Dan šiehtadusas oidno maid čađa rasisma, dan láhkai ahte daidda Suoma beal bartaeaiggádiidda addojit vuoigatvuođat mat eai sidjiide gula, ja sápmelaččain fas váldojuvvojit eret dat vuoigatvuođat. ¶
Nu lohká Ohcejoga gielddaráđđehusa sátnejođiheaddji Ilmari Tapiola ja muitala ahte go sii leat leamaš oktasaš čoahkkimiin, de maiddái dat báikkálaš olbmot leat bálkestuvvon eret čoahkkimiin. ¶
Ámmátolbmot geaid árvvoštallet váidit politiijaide, eai hálit kommenteret ášši ovdal go leat oaidnán váidaga sisdoalu. ¶
Šiehtadusárvalusa vuođul Deanoleagi árbevirolaš fierbmebivdu galgá gáržžiduvvot 40 beivviin. Seammás Suoma beale bartaeaiggádat eai rehkenastojuvvo leat šat turistan nu movt dássážii, muhto ožžot seamma bivdovuoigatvuođaid go báikki stággobivdiin leat. ¶
Dat mearrádus vealaha guovllu sápmelaččaid, oaivvildit Ohcejoga guolástangottit ja Ohcejoga gielda. ¶
– Dat lea nu duolbmamin dál min sápmelaččaid, buot earáge áššiinge, muhto dát gal lei vel dat loahppa, oaivvilda Báđoš Rávdná, Rávdná Guttorm ¶
Maiddái Suoma sámediggepresideanta oasálasttii dán oktasaš čoahkkimis. ¶
– Norgga Sámedikkis sáhtáše maid iežaset bealis guorahallat ahte leat go seamma sullasaš meannudanfeaillat dáhpáhuvvan Norgga bealde, ja jus leat, de mo daidda reageret, ávžžuha Suoma sámediggepresideanta Tiina Sanila Aikio. ¶
Siviláittardeaddji guorahallagoahtá manne giddagasain leat váilevaš sámegiel-fálaldagat fáŋggaide ¶
Siviláittardeaddji Arne Fliflet áigu guorahallat manne Romssa ja Finnmárkku giddagasain lea váilevaš fálaldat sámegielat fáŋggaide. ¶
Sámegielat fáŋggat váidalit go eai beasa sámegiela hállat iežaset lagamusaiguin, danin go giddagasas váilot sámegielat bargit. ¶
GULDAL: Siviláittardeaddji guorahallagoahtá ¶
Siviláittardeaddji Arne Fliflet ii liiko dan mot ovdamearkkadihte Romssa giddagasas meannudit sámegielat fáŋggaiguin. Romssa giddagasa 70 bargis máhttá dušše 1 sámegiela. Dávjá šaddet fáŋggat dárustit iežaset lagámusaiguin. Dál gáibida Fliflet čilgehusa giddagasas. ¶
Fliflet diehtá ahte lea dehálaš beassat gulahallát eatni gielainis. Son deattuha ahte láhka geatnegahttá buot sajiin, maiddái sámegielat fáŋggaide láhčat dili buoremusat ja ahte láhka čuvvojuvvo, dadja son. ¶
Mii leat jearahallan fáŋgga gii lea dubmehallon njeallji jahkai giddagassii, ja dás gohčodit su Juhánin. Son lea farggá jahkebeali čohkkán ja hárve beassá sámástit. Bargit sihtet su hupmát dan giela máid bargit máhttet. ¶
Giddagasa jođiheaddji gal mieđiha ahte sii eai nagot čuovvut sámegiel lága, mas daddjo ahte fáŋggat besset sámástit sihke gaskkaneaset, bearrašiin ja giddagasa bargiiguin. Bargit lohket iežaset cohkkon. ¶
Romssa Universitehta juristta Laila Susanne Vars dadjá ahte sámiláhka geatnegahttá giddagasaid nannet sámegiela ja su mielas lea duođalaš jus dán lága rihkkot: ¶
Siviláittardeaddji lea dál meannudeamen váidaga eará sámi fáŋggas gii váidala heajos dili Lulli Norgga giddagasas. Jus olmmošvuoigatvuođaid rihkkot giddagasas, de mearkkaša dat ahte sámegielat fáŋggain lea heajut dilli go Norgga fáŋggain, dadjá Fliflet. ¶
Sii áigot iskkat dán ášši go sin mielas orru maid dárbu eará giddagasid iskkat, go dušše Romssas ja Finnmárkkus. ¶
- Navddán ahte doppe sámi fáŋggaid dilli lea seammalágan, heajos sámegielat fálaldat. Láhka lea čielggas, deattuha siviláittardeaddji Fliflet. ¶
Buot sámegielagat galget beassat gulahallát iežaset gillii, deattuha son. ¶
Laster Twitter-innhold ¶
Davvi-norgga universitehta buohcceviesu gárdimiin váilu divodeapmi 2,5 miljárdda kruvnnu ovddas. Nu lohká doaibma- ja opmodatjođiheaddji Gina Johansen. Vaikko vel gárdimiin leat divodeamit váilevaččat, de leat áigumin hukset ođđasa máŋggaid čuohte miljovnnaid kruvnnuid ovddas. ¶
Vaikko aiddo válddii badjelasas Riddi Riđu buvttadeaddji doaimma, de jáhkká Henrik Olsen iežas nagodit doaibmat festivála váldoovttasvástideaddjin. ¶
Ikte álmmuhi Riddu Riŋđu ahte áittoálgán buvttadeaddji heittii virggistis. ¶
Henrik Olsen lohká gal hástalussan fáhkka njuiket buvttadeaddji doibmii. Lill Janne Legård heittii mannan vahkkus doaimmas, dušše mánu ovdal riemuid. ¶
– Mus lea lihkku dan dáfus go leat ollu hárjánanbargit buvttadeaddjejoavkkus, nu ahte sávan dát manná bures, čilge Olsen. ¶
Riddu Riđu buvttadeaddji ii leat gal easkaálgi, go son lea guhká leamaš mielde lágideamen doaluid Gáivuonas Davvi-Tromssas. Olsen lei earret eará mielde ásaheamen dieid riemuid. ¶
Riddu Riđu buvttadeaddji Henrik Olsen ii oainne dárbbu rievdadišgoahtit festiválaprográmma, mii meastta lea gárvvis. ¶
– Dat mii lea prográmmas lea jo measta áibbas čielggas, danin eat rievdadišgoađe šat maidiige, deattuha Olsen. ¶
– Son váldá badjealáš siva das mii lea geavvan. Nu lohká sámibargiidbellodaga presideanttakandidáhta Ronny Wilhelmsen, go eai čuvvon Helge Pedersen rávvaga, muhto baicce válde fámu alcceseaset sámedikkis. ¶
Son ii sáhttán diktit vuovderuoiggu olgun buollašis nealgut, ja válddii dan vissui. ¶
Lásse Máhtte Anti gávnnai vuovderuoiggu Kárášjogas, mii lei nealgái vuoimmehuvvan. Son válddii vuovderuoiggu vissui, ja dál gal dat juo bures stađđá liegga viesus, gos vel biepmu oažžu. ¶
Fuođđouskkádagas (Viltportalen) čállá ahte vuovderuoigu ii nu dávjá leat gávdnamis Sáltoduoddara davábealde, dušše soames ealli. ¶
Dál lea diet vuovderuoigu gávdnon Kárájogas, ja Guovdageainnus galgá vuovderuoigu leat máŋga jagi juo leamašan viesuid lahkosis. ¶
Vuovderuoiggut leat Guovdageainnus Ávžžis leamašan juo badjel logi jagi. Dan muitaleaba Herdis ja Knut AAmot guovttos NRK Sápmái. ¶
Knut Aamot muitala ahte vuovderuiggut leat nu guhka juo leamašan Ávžžis, ja muitala soai leaba váldán vuovderuoiggu návehii ja dan biepman go beatnagat ledje dan illastan. ¶
– Diet lea juo logi jagi áigi, ja duođašta man guhka vuovderuoiggut juo leat leamašan Guovdageainnus, dadjá Knut Aamot. ¶
– Áirasat geat Sámedikkis čađahedje válderihpama ovdalaš juovllaid, berrejit farggamusat luohpat, danin go válderihpan lea dagahan váttisvuođaid Bargiidbellodahkii. Dán dadjá Bargiidbellodaga veteránamiellahttu ja ovddeš báikkálaš politihkar, jáhkovuotnalaš Johan Eliassen (73) Ságat áviisii. ¶
Eliassen gal ii čiegat gii su oiddot livččii Sámediggepresideanta ámmáhii, juste fal Helga Pedersen. ¶
Hámmárfeastta nieida ja guokte Álttá albmá leat váldon gitta bartagaikuma geažil Skáiddi hotealla guovllus. Buot golmmas leat goalmmátlotjahkásaččat, ja leat leamaš ovdalge politiijaid hálddus. Politiijaide cavgiluvvui ahte biila lei darvánan dan bartta lahka. Biilavuoddji lea dovddastan vearredagu. Su váruhit maiddái vuodján dohkálaš biilakoartta haga. Politiijaid operašuvnnajođiheaddji Andreas Haugaasen. ¶
Vánhemat ballet ahte ferte lihkohisvuohta dáhpáhuvvat ovdal go ráhkadit ođđa biilaluotta Guovdageainnu ja Ávžži gaskii. ¶
Ávžžis Guovdageainnus leat vánhemat vuorrástuvvan, go biilaluodda Ávžái lea duohta heajos ortnegis. ¶
Finnmárkku fylkka bealis leat leamaš geahččame geainnu, muhto eai leat juolludan ruđa ođđa geainnu váste. ¶
Vánhen May Toril Hansen Hætta Ávžžis lohká sin dál ballat ahte ferte lihkohisvuohta dáhpáhuvvat ovdalgo mihkkige dahkko: ¶
GULDAL: Ávžžiluodda ¶
Telenor várre olbmuid jáhkkimis ahte Telenor dat lea sádden šleađgaboastta mii lea oaidnit dego rehket. Dáinna leat vearredahkkit viggamin dájuhit olbmuid vai ožžot dieđuid dahje ožžot liibba instaleret prográmma, mii bilida. Sihkas dan dahje raportere dego ruskapoastan, nu čállá fitnodat Twitterii. ¶
Maŋŋá ievttá geađge-fearran Ávanuoris de ávžžuhit politiijat ahte olbmot eai mana dan giddejuvvon báikki čađa. Dieđihuvvo maiddái ahte fearran ain lihkada. Loga eambo dás: ¶
Lea njulgestaga vealaheapmi go nu gohčoduvvon fjelloven guoská dušše Mátta-Norgga boanddaide, muhto ii Davvi-Norgga boanddaide. Nu dat oaivvilda sávzaboanda ja Troms sau og geit miellahttu, Leif Bjørnar Seppola. Várrelága vuođul besset boanddat mearridit báikegotte guovlluid badjel maid stáhta oamasta. ¶
NSR doaibmi parlamentáralaš jođiheaddji Randi Skum váruha sámediggeráđi miehtamis fylkkasátnejođiheaddji gáibádusaide. ¶
GULDAL: NSR váruha addimis beare olu ¶
Skum ii loga duohtan ahte dálá ráđđádallanortnet addá beare ollu fámu Sámediggái. ¶
Otne geaseha Riddobearráigeahčču Látvialaš guolástanfatnasa «Senator» Kirkonjárgii. Sivas go váruhit fatnasa leat lobiheamet bivdán muohtareabbá olggobealde Davvesiidda. Kirkonjárggas de váldet politiijat badjelasaset dutkagoahtit ášši. ¶
Sampmi ¶
Dearvvašvuođadivššár muitala ahte lea dehálaš geavahit kondoma russaáiggis. ¶
– Mun sávan ahte russaáigi šaddá somá, muhto nuorat fertejit lihkká leat várrogasat, rávve Leikny Haugli, guhte lea dearvvašvuođadivššár Kárášjogas. – Lea dehálaš ahte nuorat eai juga menddo olu alkohola, go dat sáhttá lea váralaš. Nubbi lea ahte lea dábálaš návddašit sexa dán áiggis, ja dalle lea dehálaš ahte geavahat kondoma, muitala Haugli. ¶
Son muitala viidáseappot ahte kondoma-geavaheapmi lea dehálaš danne go de ii šatta áhpeheapmin, ja eastada nuoskkesdávddaid njoammuma. ¶
– Mii ávžžuhit fitnat iskadahttit go lea anášan ođđa sexa-guimmiin. Dan iskadeami sáhttet dearvvašvuođaguovddážis dahkat, muitala Haugli. ¶
Dat dábáleamos nuoskkesdávda lea klamydia. Dat lea dakkár ahte dan ii leat nu álki fuobmát. Jus dát dávdá njoammu ja ii fuobmá dan, de soaitá šaddat nu ahte ii sáhte mánáid ráhkadit. Olmmoš šaddá «steriila» . ¶
– Mii lávet lohkat ahte berre iskat leago dávdda juohke háve go lea molson guoimmi. Muhto berre gal vuordit moadde vahku ovdal go iskadeapmi čájeha lea go dávda vai ii, muitala Haugli. ¶
Finnmárkku lea dat fylka Norggas gos lea eanemus Klamydia, muhto dán dávdda sáhttá hui álkit dálkkodit. ¶
– HIV ja AIDS leat várra dat dávddat mat leat buot váraleamos, muhto mis lea maiddái juoidá mii gohčoduvvo Hepatitt B. Dát ii leat nu dábálaš Norggas, muhto ii han dan dieđe lea go nuppis dát dávda vai ii. ¶
– Ja jus olbmos lea dákkár dávda, de lea hui dehálaš ahte muitala dan birra. Dalle beassá váruhit ahte dat ii njoamo earáide, muitala Haugli. ¶
Váikko nuorat gávdnet daid dieđuid maid dárbbašit interneahtas, de lea dehálaš ahte nuorat hállet dan birra skuvllas maid. ¶
– Mii dearvvašvuođadivššárat hállat juohke sajis gos lea vejolaš dan birrat hállat nuoraiguin – sihke skuvllain ja dearvvašvuođaguovddážiin. Lea hui dehálaš ahte nuorat dihtet dan birra, nu ahte dát dávddat eai njoamo earáide, muitala Haugli. ¶
Várveš lea dalle go guhkkin fuobmá, buot fuobmá. Omd. beana lea várveš. ¶
Várggáin lea noaidemuitomearkka lusa váttis beassat dálvet, nu lohká Ingjerd Tjelle. Sus lea turistafitnodat Nuorta-Finnmárkkus, ja ávžžuha dávjá iežas gussiid vuolgit geahččat noaidemuitomearkka. Muhto dáid maŋimuš jagiid eai leat turisttat beassan dohko, lohká son. Várggáid gieldda bealis lohká Roy Hosen iežaset gal hoigat muohttaga nu guhká go dálki ii heađuš. ¶
Gárrenmirkogeavaheddjiide lea oalle váttis heaitit mirkkuid go heahpanaddet daguideaset geažil, maid gárrenoaivvis leat dahkan. Nu lohká Leif Bremer Romssa čuovvulanguovddážis, dahjege Huset Oppfølgingssenteris. Son bargá olbmuiguin, geat háliidit heaitit gárrenmirkkuid, muhto sii dárbbašit veahki gieđahallat heahpada, mii sidjiide šaddá lassinoađđin. ¶
Veaigi lea sihke čuvggodettiin ja sevnnjodettiin. Veaigi sátni gullá čuvgii, ja goas jándoris dat lea, rievddada jagi áiggiid mielde. ¶
Iđitveaigi dahjege iđđedisveaigi lea čuvggodettiin, muhto maŋŋá iđđesguovssu ja ovdalgo lea čuvggodan albma láhkai. ¶
Ja davimus Sámis skábman seavdnjadeamos áigge sáhtášii jurddašit ahte beaivet mannaba iđitveaigi ja eahketveaigi measta jo oktii (jos jo eaba manaš oktii) go ii čuvggot albma láhkai. Geasset gis eahketveaigi ja iđitveaigi go ii oppa sevnnjotge. ¶
Eahkesveaigi dahjege eahkedisveaigi lea sevnnjodettiin, dalle go dovdogoahtá ahte ii leat šat beaivečuovga ja gitta eahkedisguksui. Eahkedisguovssu lea dalle go aiddo dal de vel dovdo čuovga ovdalgo sevnnjoda. ¶
- Go dutkat áigot mo unnitlogu joavkkut Norggas leat vásihan almmolaš vealaheami, de berre maiddái dutkat sámiid vásáhusaid, lohká bargiidbellodaga Jørn Are Gaski. ¶
Dan lohká sámedikkeáirras Gaski go dál galgá sierra suokkardankommišuvdna guorhallagoahtit unnitlogu joavkkuid vásáhusaid almmolaš vealaheamis. ¶
Gaski gávdná álkit ovdamearkkaid áššái. ¶
- Dán geasi de han vásihii pasienta ahte ii fidnen tulkka ovdal go mediaide šattai áššin, lohká Gaski. ¶
GULDAL: Almmolaš vealaheapmi ¶
Go muhtin buohcciviesus máddin dalle eai gulahallan sápmealaš pasieanttain, de jáhkká Gaski ahte pasienta goitte ge ieš vásihii dan vealaheaddjin. ¶
- Jáhkan maid ahte fearána sáhtašii tulkot vealaheaddjin, vaikke vel eat sáhte ge čuoččuhit ahte buohcciviessu iešdáhtus lei cakkadeamen tulkonvejolašvuođa. ¶
- Mii diehtit mii dáhpáhuvai sápmelaččain geat ledje mielde dalle Álttá ášši oktavuođas. Maŋit áiggis go sii besse oaidnit iežaset máhpaid maidda ledje dieđut biddjon sin birra, de čájehuvvui ahte ollu dovddus sápmelaččat leamaš vákšojuvvon. ¶
Vákšun lea dalle dahkkon politihkalaš ja etnihkalaš vuođul, maid sáhttá gohčodit almmolaš vealaheapmin, lohká Gáski. ¶
Gaski mielas ii gula kommišuvdnii dušše guorahallat mo sisafárrejeaddjiid dilli lea, muhto maiddái mo sámit vásihit dán beaivválaččat. ¶
- Dál lea addon vejolašvuohta dieđihit juohkebeaivválaš vealaheami ja rasismma, čuoččuha Gaski. ¶
Guovdageainnus eai buktán buot ealgabeatnagiid Finnmárkoopmodaga iskamii. Okta beana lei fas biddjon guovtti jovkui. ¶
Dát sáhttá váikkuhit olles bivdojovkui. ¶
GULDA: Eai soaitte beassat bivdit ¶
Dál lea Finnmárkouopmodat geargan iskame leatgo beatnagat maiguin ealgabivdojoavkkut leat ožžon ealgaválaid, dohkkehuvvon ealgabeanan, ja leatgo oba rievttes beatnagat ge. ¶
Guovdageainnus eai buktán buot beatnagiid dán iskamii, ja okta beana lei biddjon guovtti joavkku nammii. Ihttin sii mearridit maid dahket jus dain joavkkuin eai leat beanabáhpirat ortnegis, muitala Finnmárkoopmodaga meahccehoavda Rolf Kollstrøm. ¶
Ruošša dutkit lohket dál sáhttit viđa geardde stuorát eari bivdit muohtareappáid ruošša avádagas, namalassii 7duhat 870 tonna. Danne go dát reabbánálli lea nu sakka laskan Barentsábis maŋimuš jagiid. Nu čállá Kyst og Fjord. Diibmá bivde oktiibuot sullii 7duhat 500 tonna muohtareappáid. Ja gonagasreabbáearri dán jagi lea dán guovllus biddjon 8duhat 500 tonnii. ¶
Dan mieđiha sámediggepresideanta Vibeke Larsen, guhte sárdnidii davvisámegillii Tråante 2017 doaluin, ja sávai lihku beivviin njeallje gillii. ¶
– Dán jagi leat mii – sámi álbmot – fas čoahkkanan Troanddimii gos vuosttaš sámi riikačoahkkin lágiduvvui čuođi jagi áigi. ¶
Nie álggii sámediggepresideantta Vibeke Larsen, 100-jagi ávvobeaivvi sártni Troandimis. Ja son sárdnidii olles sártni davvisámegillii. Ja dasa lassin loahpahii ná: ¶
– Læhkoe biejjine! Vuorbbe biejvijn! Lihkku beivviin! Gratulerer med dagen! ¶
Lihku sávaldagat sihke lullisámegillii, julevsámegillii, davvisámegillii ja dárogillii. ¶
Vibeke Larsena sárdni sáhtat geahččat vuollelis. ¶
– Ollosat moite ođđajagibeaivvi sártni, go it dadjan ovttage sáni sámegillii. Otne Tråante 2017 ávvobeaivvi hállet dušše sámegiela, manin? ¶
Go dán háve mus lei áigi hárjehállat vai sáhtten sárdnidit sámegillii. Lei dehálaš buori áiggi geavahit, vai sáhtten leat oadjebas ahte sáhtten hállat ja čađahit olles sártni sámegillii, vástidii Larsen vuossárga NRK:i maŋŋá sártni. ¶
– Mo dat dovdui? ¶
– Lei erenoamáš gelddolaš ovdagihtii, ja geahpádus go gergen, dadjá Larsen stuorra mojiin. ¶
Ja Larsen muitala ahte son lea ožžon ollu rámi maŋŋá sártni, ja buot deháleamos ahte olbmot áddejedje maid son dajai. ¶
Okta dain geasa lei hui movttiidahtti gullat sámediggepresideanta sámástit, lea Tråante 2017 prošeaktajođiheaddjái, Ida Marie Bransfjell. ¶
– Dat lei somá, ja nu hávski. Ja mun dovddan ahte lean čeavlái sámediggepresidentii go dahká dan maid dahká. Mii diehttit buohkat ahte Larsen ii leat dan dahkan ovdal, ja go ¶
sárdnida sámegillii dákkáraš beaivvi, de ii sáhtte heivet buoret, dadjá Bransfjell. ¶
Bransfjell dadjá kritihkkii sámediggepresideanta vuosttá ahte ferte muitit goas Larsen lea bajásšaddan. ¶
– Son lea šaddan bajás dáruiduhttimin, ja fertet muitit ahte son lea dušše olmmoš, nu mo mii earát, ja ahte son duostá geahčalit ja háliida geahčalit, lea hui buorre. ¶
Muhtun beivviid olmmoš lea váibasat go dábálaččat, soaitá veahá buozasge, dalle sáhttá dadjat ahte olmmoš lea viesas. ¶
Okta viessu Romssasuolu alde lea dán ija buollán. Olbmo mat orro dálus besse ieža olggos. Strandvegen geaidnu lei gitta dan botta go buollinčáskadeaddjit geahččaledje čáskkadit dola. Dán dieđiha Nordlys áviisa . ¶
Kjøllefjord, Návuona gielddas, Romssa fylkkas lea okta viessu buollán dán ija. Politiijat dieđihit ahte ii lean oktage olmmoš dálus go álggi buollit. Heahteguovddážat leat mannan sadjái. ¶
Sampmi ¶
Dan dálvvi lea Márkomeannu ohcan nuoraid, geat ožžot vejolašvuođa gárvet ja vel ovdanbuktit iežaset šuoŋaid Márkomeannu-festiválas. Boahttevaš násttit leat dál válljejuvvon. ¶
Emma Elliane Oskal Valkeapää, Hildá Birget Länsman, Elin Kristina Oskal, Ella Marie Hætta Isaksen ja Natalie Carrion leat min boahttevaš násttit. ¶
Emma Elliane lea 16 jagi ja boahtá Guovdageainnus, Finnmárkkus. Son lea lávlun ja čállán lávlagiid dan rájes go lei unni, ja lea juo lea oassálastán MGP jr.:s 2011:s. Oassálastán lea maiddái UKM:s, Sápmi Talentas ja Nordic Light -festiválas. Cuoŋománus son almmuhii vuosttaš skearru ”Dovddut eai gielis” . Son oassálastá dáal Nuoraid Sessionsii vai beassá ovddidit iežas musihka ovttas eará nuoraiguin, geat beroštit musihkas, ja vel oažžut veahki profešunealla musihkkáriin. ¶
Hilda lea 22 jagi, boahtá Ohcejogas Suoma beale Sámis. Son lea juo musihkkaoahpuid bokte álggahan iežas karrieara, ja son sihke lávlu ja juoigá. Lea mielde Solju-joavkkus , geat dán jagi oassálaste Suoma MGP -gilvvus. Su mihttu lea sihkkarastit ahte sámi giella ja juoiganárbi bissu go dan ovddida álbmogii musihka ja musihkkahistorjjá bokte. ¶
Elin Kristina lea 20 jagi, boahtá Saltaduoddaris, Nordlánddas. Son čállá lávlagiid máŋgga gillii, muhto liiko buoremusat čállit sámegillii. Su mielas lea álkit ovdanbuktit ja čilget dovdduid eatnigillii. Son liiko sihke čállit teavsttaid, lávlut ja juoigat! Šaddá gelddolaš oaidnit maid Elin ovdanbuktá Márkomeanus. ¶
Natalie lea 20 jagi, Ruoŧa beale Sámi, Upmi nieida. Laágamus su váimmu lea musihkka ja su kultuvra. Son dáhttu doalahit iežas árbbi juohke lávkkis maid váldá. Son lea bargan viššalit šaddat nu buorren artistan go vejolaš, ja lea gearggus gávnnahit maid Sápmi ja Márkomeannu ovdanbuktet. Son lea ee. Nuoraid lávddis lávlon Johkamohkis. Son illuda juogadit iežas lávlagiid Márkomeanu lávddis geasset. ¶
Ella Marie lea 18 jagi, Deanus Finnmárkkus eret. Dál orru son Álttás, gos vázzá drámálinjjá. Várra lea son didjiide juo oahpis, go son oainnat vuittii dán jagi Sámi Grand Prix! Dasa lassin son lea oassálastán Scene Finnmárkku/ Ung Artist NOW! prošeavttas, ja mátkkoštan Arctic Winter Games oktavuođas ovddastit sámi kultuvrra. Son ráhkada alternatiiva popmusihka, ja sus lea áigumuš bargat musihkain ovddasguvlui. ¶
Dán viđa nuora mielde bohtet maid njeallje musihkkára Márkomeanu lávdái. Joavkkus leat Svein Schultz bássain Jan Ole Kristensen gitárain, Jakop Janssønn rumbbuiguin ja Stein Austrud keyboardain. ¶
Sii čuojahit buohkat Márkomeanu lávddis lávvordaga suoidnemánu 30. beaivve. ¶
Virttis-sáni sáhttá geavahit ainjuo guovtti mearkkašumis. ¶
Virttis almmuha dárkilvuođa. Dajaldagas Čalbmi lea nu virttis mearkkaša ahte čalbmi oaidná leago dihto áhta dahje diŋga áigumuša mielde dahje vuogas, omd. leago linnjá njuolga, lea go rivttes gaska. ¶
Virttis almmuha luohtehahttivuođa, sihkkarvuođa. Dajaldagas Cuoppu lea virttis mearkkaša ahte cuoppu lea hui sihkkaris dálkemearka. Dat sáhttá leat nu sihkkar dego beaivvášbadjáneapmi, dat cuoppu. ¶
Sampmi ¶
– Na, jo - mun lean čeahpes koahkka, mieđiha Kárášjohgánda Geir Arne Somby. ¶
Guovvamánu 25. beaivvi lágiduvvui Álttás gilvu nuoraidfitnodagaid gaskkas, ja dán gilvui searvvai Kárášjohgánda Geir Arne Somby (22) iežas fitnodagain «Små kokkan UB» . ¶
Juohke jagi lágiduvvo gilvu joatkkaskuvlla ohppiid várás. Oahppit galget álggogeahčen skuvlajagi hutkat fitnodatjurdaga, duohtandahkat dan ja loahpahit miessemánus. Geir Arne Somby ja su fitnodat gazzet oahpu Várggáid joatkkaskuvllas, restauráŋŋa- ja borramušfágasuorggis. ¶
"Små kokkan UB" gilvvohalle álggos Čáhcesullos, doppe sii vuite, ja das manne viidáseappot Áltái gilvalit. Sii maiddái vuite Álttás ja dál galget ges Itáliai gilvalit. Sii leat ráhkadan luomenchutney, ja dáinna sii gilvvohalle sihke Čáhcesullos ja Álttás, ja giđđat gilvalit Milanos dáinna. ¶
– Luomechutney lea measta dego silta, muhto ii leat dattetge siltage. Das leat luopmánat mat leat vuššon ja seaguhuvvon lávkkiin, rusiinnaiguin, ettehiin, ingefearain ja nellehiin. Dán sáhttá geavahit nu mo joŋaidge, čilge Geir Arne Somby. ¶
Mas fuomášeiddet dán? ¶
– Ieš dat chutney gávdnui jo ovdalis, muhto mii fuobmáimet geavahat luopmániid, go dat han čájeha ahte dát gullá Finnmárkui. Ja nu mii gávnnaheimmet ahte heive hirbmat bures ráhkadit luomechutney, dadjá Geir Arne Somby. ¶
Somby muitala ahte son háliidivččii álgit resturáŋŋii oahpahallin ja de álgit resturáŋŋakoahkkan. ¶
Jus mat don oktii goas nu álggahat iežat resturáŋŋa, makkár biepmu sáhttá doppe borrat? ¶
– Na dasa masa mun lean hui váibmil lea fuođđobirgui, ja danne mun háliidan de ráhkadit biepmu mii čájeha ahte mii leat Finnmárkkus, nu movt bohccobierggu ja ealggabierggu. ¶
Go olmmoš boahtá ruoktot ja lea váiban go beaivvi lea leamaš barggus dahje skuvllas, ja dattetge galggašii veadjit málestit, dalle gal Somby rávve olbmuid ráhkadit pizza jus háliidit njálgga ja álkkes lieggaborramuša bearjadagaid. ¶
– Ráhkat álkes pizzadáiggi, ja bija biergodáiggi ja veahá márffiid dulbmejuvvon pizzaláibbi ala. ¶
Go mat don leat, Geir Arne, bovden čáppa nieidda date:ii ja leat plánen ieš rahkadit mállása alcceseatte, maid don ráhkadat de? ¶
– Dalle mun gal steikestan njalgga biffa, lákcagratinerejuvvon buđehiid ja ruovtturáhkaduvvon sausa. ¶
Naba jus mun háliidan bovdet gándda boradit muinna ovttas, ja áiggošin ráhkadit juoidá mainna in ádján nu guhká, mun oainnat gal in leat nu ráhpa koahkka gal, in dal sáhte lohkat ahte liikon čuožžut kievkkanis ja kohkkestallat; Maid mun de galggašin ráhkadit? ¶
– Na de gal manat dušše resturáŋŋii boradit de gal, čaibmá Somby. ¶
Leavdnjalaš Anette Gjertsen lea ráhkadan ovttas nuppiin earáin Petter og ulven filmma mii vuitii beakkán Oscar bálkkašumi. Filbma šattai buoremussan oanehis animašuvdna filbmaluohkás. ¶
Vuosttaš Finnmárkulaš ¶
Sámenieida lea vuosttaš Finnmárkulaš gii lea mielde vuoitimin Oscar-bálkkašumi. ¶
SE: Første Oscarvinner fra Finnmark ¶
Son hirpmástuvai go vuite, daningo doppe ledje olu buorit filmmat mat ledje nominerejuvvon. ¶
Ii lean ieš gal Hollywoodas, muhto muitala ahte livččii lean suohtas leamaš doppe buot daid beakkálmasaid searvvis. ¶
Son dat gal livččii vel sáhttán coggalit gávtti jus livččii lean doppe. ¶
GULDAL: Oscar sámenissonii ¶
Mari Boines ii leat goassege ovdal leamaš guovdageainnu gákti badjelis. Liikká lei dat erenoamáš lunddolaš sunnje. ¶
GULDAL: Vuosttas geardde guovdageainno gavttiin ¶
Beakkán sámi artista váccašii Tromssa riikkaidgaskasaš filbmafestiválas ikte gávttiin mainna ii lean nu oahpis oaidnit su. ¶
Mari Boine lea coggalan guovdageain gávtti go lávllui Romssa riikkaidgaskasaš filbmafestivála rahpamis, ja go bođii Guovdageainnu stuimmiid vuosttaš cájáhussii. ¶
Sampmi ¶
Ođđa dutkamuš čájeha ahte p-pillát eai dušše váikkut nissoniid moktii, muhto dain leat maiddái eará váikkuhusat. ¶
Mii leat guhká diehtán ahte p-pillát váikkuhii nissonolbmo moktii. Dál lea áigečála «Human Brain Mapping» almmuhan ođđa dutkamuša, mii čájeha ahte nissonis, gii borra p-pilláid, leat unnit vuoiŋŋamaččat go dábálaččat. ¶
Dutkamuš čájeha ahte prevenšuvnnain geavahuvvon hormonat sáhttet ovttas lunddolaš hormonaiguin bilidit rupmaša. Dat sáhttá dahkat ahte muhtun oassi jierpmis unnu – ja ii doaimma optimalalaččat. ¶
Dat sáhttá maid leat okta sivva go nissonat giksašuvvet dávjjit deprešuvnnaid ja balu geažil, čállá «Huffington Post» . ¶
Dutkamušas ledje 90 nissona mielde. Ja sin gaskkas čájehuvvui ahte dain, geat geavahedje p-pilláid, lei unnit jierbmi go dain, geat eai geavahan daid. ¶
Dán guovtti jierbmeoasis «Laterála orbitofrontal cortex» ja «posterior cingulate cortex» lei stuorámus erohus. Dát guokte oasi váikkuhit dovdduide ja dasa man láhkai rámi váldá vuostá – ja váikkuhit maiddái persovnnalaš muittuide ja boahtteáiggi plánemii. ¶
Ovddeš p-pilládutkamušat čájeha ahte erohusat hormona dásis čuohcá jierpmi ráhkadussii. Váldočálli dán dutkamušas, Nicole Petersen, lohká Huffingon Postii ahte sii eai leat vel gávnnahan leago dát bissovaš vai ii. ¶
Craig Kinsey, guhte lea nearvasealladutki, čállá «Scientific American» bláđis ahte lea dehálaš ahte nissonolbmot ožžot dieđuid makkár váikkuhusat dánlágan prevenšuvnnain leat. ¶
Kárášjoga vuojadansearvvi ovddasteaddji ii oainne váttisvuođaid das go gielda iežas ruovttusiidduin lea almmuhan govaid gieldda vuojadansearvvi mánáin go ledje dušše vuojadangárvvuiguin. ¶
Váhnemat dat cuiggodit gieldda go sin mánáid govat dál leat olles máilbmái oaidnimis. ¶
Kárášjoga vuojadansearvvi ovddasteaddji Anders Kleppe ii loga govaid dakkárin ahte daid sáhtášii boastut geavahit oktage. ¶
GULDAL: Vuojadansearvi vástida ¶
Govat leat dál váldojuvvon eret Kárášjoga gieldda ruovttusiidduin. ¶
3500 soalddáha galget hárjehallat Sis-Romssas boahtte váhkkus. Dát soahtehárjehallan dagaha olu militærafievrruid geainnuid alde Sis-Romssas. Suodjalusa major Ole Johan Skogmo ávžžuha olbmuid leat girdevažžan ja vuodjit várrogasat. Dát guoska sihke E6žii ja filkkageainnuide, čállá Fremover ávisa. ¶
Máŋgii sáhttet leat sánit hui lahkalagaid hámi dáfus, ja dat erohus sáhttá leat deaŧalaš mearkkašumi dáfusge. ¶
Publisert ¶
Vuojehit ja vuojihit leat dakkár sánit maid ferte earuhit maiddái jietnadeami dáfus, muđui sáhttá šaddat somás ja komihkalaš dajaldat. ¶
Vuojehit mearkkaša vuodjelit (bohccuid), giššuhit (jage, jage på, drive) ¶
Vuojihit gis omd. sáhtostit (skysse). ¶
Vuoksut-sáni sáhttá maiddái geavahit go olbmos ii johtán jurdda dahkat nugo áiggui ja dat dieđusge dagaha liigebarggu. Ja dan oktavuođas leage sátnevájas: "Go oaivi ii vuovsso, de gorut šaddá gillát" . Olmmoš de šaddá bargat liiggiid go ii muitán/fuobmán dahje fihtten bargat nu mo lei jurddašan dahje áigon álgoálggus. ¶
Ikte mearriduvvui Finnmárkku maŋemus vuolamonopola loahpahuvvot go Guovdageainnu suohkanstivra attii guovtti rambuvrái lobi vuovdit vuollaga. ¶
Ovddádusbellodat manai vuostá addit guovtti rambuvrái Guovdageainnu márkanbáikkis vuolavuovdinlobi, ja áiggui dušše nubbái addit. ¶
Ovddádusbellodaga suohkanstivraáirras Nils Mathis O. Hætta lohká Finnmark Dagblad aviisii ahte go juo lea vuollavuovdin polas, mii lea Coopa-visttis, de ii dárbbaš Coop maid vuovdit alkohola. Dasa lassin lea son gullan ahte muhtimat eai liiko go vuvdet vuollaga rambuvrris, ja ahte lea unohas gávppošit dakkár rambuvrriin. ¶
Dušše guokte eará áirasa Guovdageainnu suohkanstivrras doarjjuiga Ovddádusbellodaga árvalusa. ¶
Aili Keskitalo lea odne Norgga Sámiid Riikkasearvvi (NSR) riikkastivrii duođaštan ahte son vuolgá presideantaevttohassan 2009 sámediggeválggain. ¶
– Mun lean dárkilit veardidan ja jurddašan dán birra, ja lean ovttasráđiid iežan bearrašiin gávnnahan ahte mus lea dáhttu vuolgit NSRa presideantaevttohassan. Mun dovddan ahte mus lea ain ollu barggakeahttá sámepolitihkas, ja ahte mus leat sihke dat návccat ja mokta mii dárbbašuvvo jus galgá buori barggu dahkat. Jus organisašuvdna dan dáhttu, de mun vuolggán sin evttohassan, cealká Aili Keskitalo. ¶
Aili Keskitalo (39) lea Guovdageainnus eret, lea náitalan ja leat golbma mánát. Sus lea almmolaš hálddahus mastergráda Københámmana Gávpeallaskuvllas. Son leamašan Norgga Sámiid Riikkasearvvi (NSR) jođiheaddji, ja vuosttaš nissonin son válljejuvvui sámediggepresideantan čakčat 2005. ¶
Mun vuolggán ihttin, ja manan de Romssa bokte máttás. ¶
Vuolgit-vearba almmuha (ieš) lihkkaseami. Dát dáhpáhus lea áiggi dáfus ráddjejuvvon. Ja fuomášupmi lea biddjon vuolgimii. Vuolgit mearkkaša oanehis dáhpáhuvvama, ja dát ovdamearkkat áiccalmahttetge vuolgima: 1) Illá son vulggii dohko. 2) Vuolgge mu fárrui! 3) Mun dat gal vuolggán dál. ¶
Mannat mearkkaša johtima dahje sirdáseami. Dákkár dáhpáhuvvamis eai leat ráddjehusat áiggi dáfus. Dát ovdamearkkat áiccalmahttet mannama: 1) Sii manne ikte jo. 2) Gosa son sii manne? 3) Ii leat mannan gosage. ¶
Eanet dieđut leat Konrad Nielsena Grammatikk-girjjis s. 428 ja Nielsena sátnegirjjiin. ¶
Finnmárkku fylkasuohkan ja Lappi áiguba dál čállit ovttasbargošiehtadusa. Šiehtadusa áiguba vuolláičállit dán jagi, ja šiehtadusas fokuserejit ovdáneapmái, mátkeealáhussii, johtolahkii, kultuvrii ja oahpahussii, dan čállá fylkasuohkan preassadieđáhusastis. ¶
Mannan duorastaga go bivdolohpi álggi Deanus, Finnmárkkus, darvvihii áŋgiris luossabivdi vuosttaš luosa. ¶
– Mun ledjen Buolbmágis, Njállavarnjavis, gos mun láven bivdit go bivdolohpi álgá. Mun vuojahin vuokkaid, ja suhkalin fávlái. Dasto mun darvehin 8 kilosaš luosa, maŋŋel go ledjen bivdán silddiin. Mun gárten golbma kvárta rahčat luosain ovdal fidnejin fatnasii. Son gal lei okto oaggumin, muhto oidnojedje vel golbma eará fatnasa. ¶
Nu dat dadjá áŋgiris luossabivdi, Jan Henriksen, guhte darvehii Deanu vuosttaš luosa. ¶
Heive namuhastit ahte Jan Henriksen áddjá, Uhca Heikke, Hendrik Henriksen, gottii geasset jagi 1928 ovtta daid stuorimus luosaid Deanus. Njálmmálaš dieđuid mielde lei dat máilmmi stuorámus Atlántalaš luossa, mii dettii 36,4 kilo. ¶
Henriksen dadjá ahte lea hui somá leat okta dain vuosttaš bivdiin guhte goddá luosa. ¶
– Mu viellja láve leat hui dávjá dat vuosttaš bivdi guhte goddá luosa, muhto dál bessen mun leat dat vuosttaš, ja dat de lea buorre dovdu, go nu meinnestuvai. ¶
Henriksen čilge ahte sis lea árbevierru maid sii barget go vuosttaš luossa goddo. ¶
– Vuosttaš maid bargen luosain lei mannat eatni lusa dainna, ja nu movt min árbevierru lea, de mii ráhkadit luossamáli. Go vuosttaš luosa goddá de dat movttiidahttá mu bivdit ain eambbo. ¶
Son ii dieđe manne sin bearaš lea nu buorre bivdit luosa, muhto olmmoš galgá árbevieru doalahit. ¶
– Mu áddjá han lea bivdán, ja lea maid goddán máilmmi stuorámus luosa. Go stuorat dohppii, de gal árvidii áddjá ahte dát lea stuora luossa, muitala Henriksen. – Son manai gáddái káfestallat, ja ain duos dás váldá geđggiid mielde fatnasii ja daid bálkkui luosa ala, vuoi siigagoahtá gátte guvlui. Dien láhkai son de nagodii gávdnjet luosa gátte vuostá. ¶
Muhto son ádjánii measta olles beaivvi bargat dainna luosain. Ja stuoraha gottii Geavnavuonas, dadjala son. ¶
Jan Henriksen čilge ahte ii leat dušše sin bearaš geat goddet olu luosa. ¶
– Earát dat gal maid goddet luosa, eat dušše mii. Dat láve sáhttit mannat vahku, guokte, ovdal go gottát luosa. Dat deháleamos lea dat vuodjan, ja jus vuodjama it deaivva, de sáhttá leat váttis goddit luosa, muitala son. ¶
Ja lea go dán jagi buorre luossajahki vuoi ii, de dan ii sáhte gal Jan Henriksen vel dadjat. ¶
– Ii leat vel buorre dadjat ahte lea go buorre luossajahki, go lea vuos beare árrát. Muhto lávejit dadjat ahte muhtin jagiid lea olu luossa, ja nuppe jagi fas ii, loahpaha vel áŋgiris luossabivdi. ¶
Sampmi ¶
– Ahte beassat OG:ide vuosttašjagi senioran lea sullii seamma váttis go vuoitit Lottos, muitala Signe Marie Fidje Store (20) áhčči Tor-Ørjan Store čaimmihettiin. ¶
Deanu nieida Signe Marie Fidje Store beasai geasseolympiagilvvuide Rioi mannan vahkkoloahpa go vuittii kvalifiserengilvvuid semifinála Istanbullas, Durkkas. ¶
Son lea vuosttáš Norgga nieida, gii goassege leaš beassan Olympiaheaibungilvvuide. ¶
– Áigon vuojašit Volvoin Norggas Vestlandetis ovttas skihpáriin, muhto dál gal rivde mu plánat. Šaddá gal suohttaset vuolgit Rioi, muitala Fidje Store. ¶
Signe Marie Fidje Store váhnemat eai oro áibbas jáhkkimin ahte sudno nieida dál lea beassan gilvalit OG:in vuosttašjagi senioran. ¶
– Ahte beassat OG:ide vuosttašjagi senioran lea sullii seamma váttis go vuoitit Lottos, muitala Signe Marie áhčči Tor-Ørjan Store čaimmihettiin. ¶
Mannan lávvardaga son oinnii iežas nieidda kvalifiseremin OG:ide ja illugatnjalat golggihedje sihke Durkkas ja Deanus go 20-jahkásaš Signe Marie fidnii bileahta Rioi. ¶
– Ganjalčalmmiid leimmet buohkat šohkas. Eat jáhkkán ahte dát dal livččii geavvat, muitala Tor-Ørjan. ¶
Loga eanet dárogillii dá: 
Signe Marie Fidje Store leage vuosttaš nissonolmmoš, guhte lea olahan Olympiaheaibungilvvuide. Norgga heaibunsearvvi presideanta muitala ahte dan lea váttis nagodit. ¶
– Váilevaš bohtosiid geažil ii ožžon Signe Marie earret go ovtta kvalifiserenvejolašvuođa, muitala Tom Holmen. ¶
Guokte OG-saji ledje vel báhcán go Fidje Store oaččui geahččalit goalmmát ja maŋemuš kvalifiserengilvvus. ¶
– Mun jáhkán ahte ledje sullii 50 gilvaleaddji, geat geahččaledje kvalifiseret golmma iešguđet gilvvus, dadjá Holmen. ¶
Fidje Store ovddeš hárjeheaddji Frode Gundersen Deanu heaibusearvvis ávvudii ovttas gili olbmuiguin ja lohká iežas áigá jo oaidnán ahte Signe lea taleanta. ¶
Dál lea 20-jahkásačča vuosttaš stuorra mihttu ollašuvvan ja Signe Marie beaggá stuorra heaibuntaleantan. ¶
– Eat ábut vuos gal vuordit ahte vuoitá, muhto njeallje jagi geažes, de soaitá son oažžut OG-medálja. Dál soaitá leat vuos menddo árrat, muitala Gundersen, guhte lea leamaš Signe Marie heaibunhárjeheaddji dassái go Fidje Store devddii 16 jagi. ¶
– Sus lea jierpmálaš taktihkka. Signe deaivvada máŋgasiin, geain leat stuorra deahkit, muhto eai buohkat dieđe goas lea buoremus gášvalit. Dasa lea Signe čeahppi, muitala Signe eatni, Anne Fidje Store. ¶
Son válddii nieiddaža mielde vuosttaš heaibunhárjehallamii go lei 10-jahkásaš ja dál logi jagi maŋŋá de lea nieiddaš gearggus OG:in gilvalit. ¶
– Son liikui varra doarrut. Várra lea danne son liikui heaibumii nu bures iige eará valáštallanvugiide, čaimmiha Anne Fidje Store. ¶
Buot Finnmárkku riddo- ja vuotnaássiin leat guolástusvuoigatvuođat, oaivvillda ráđđehusa riddoguolástanlávdegoddi maid Carsten Smith lea jođihan. ¶
Árvalusa mielde de šattašii buohkaide vejolašvuohta bivdit meara Finnmárkku njealji nautalaš miilla rájá siskkobealde. ¶
Deanodaga kapealla lei bagga dievva go riddoguolástanlávdegoddi almmuhii iežas čielggadeami ikte. ¶
Lávdegoddi čielggada makkár vuoigatvuođat sápmelaččain ja earáin lea guolástit Finnmárkku mearragáttiin ja vuonain. ¶
GULDAL: Riddoguolástanlávdegotti árvalusa ¶
Lávdegoddi lea gávnnahan ahte buot vuotna- ja riddogáttiid ássiin Finnmárkkus lea vuoigatvuohta guolástit mearas olggobeale gáddelinjá njealje nautalaš miilla siskkolbealde. ¶
Vuoigatvuohta galgá gustot buot álbmotjoavkkuide Finnmárkkus, leš dal sápmelaš dahje ii. ¶
Dán vuoigatvuođa hálida lávdegoddi nannet lága bokte, nugohčoduvvon finnmárkoguolástanlága bokte. ¶
– Ovddeš áiggiid dáruiduhttin politihkka lea dagahan mearrasámiid kultuvrra rašis dillái, čilgii Carsten Smith. ¶
Lávdegoddi oaivvildda riikkaidgaskasaš mearrádusaid maid Norga lea dohkkehan, suddjejit sámiid bivdovuoigatuvođaid. Dan oktavuođas čujuhii ON šiehtadussii ja ILO konvenšuvdnii. ¶
Muhto maiddái vuođđolága paragrafa 110 suddje dáid vuoigavuođaid. Dasa lassin gávdnojit allarievttiduomut mat geatnegahttet stáhta suddjet mearrasápmelaččaid materialalaš kulturvuođu. ¶
Lávdegoddi árvalusas leat 12 čuoggá mii galgá suddjet Finnmárkku riddo- ja vuotnaássiid vuoigatvuođa guolástit mearragáttiin ja vuonain. Árvalusat leat ovttajienalaččat. ¶
Lávdegoddi oaivvilldda ahte juohehaččas galgá leat vuoigatvuohta bivdit iežas atnui, vuoigatvuohta beassat álgit ealáhusguolásteaddjiin ja bivdit nu ollu ahte dat addá eallinláibbi. Sii eai galgga darbbašat oastit guolleeriid. Dát vuoigatvuohta galgá leat buohkain, ii ge galgga čadnon fanassturrodahkii. ¶
Vuotnaássiin galgá leat erenoamáš vuoigatvuohta bivdit vuonain. Dan oktavuođas árvalit ásahit sierra stivrenorgána. ¶
Lávdegoddi maid evttoha ásahit sierra regiovnnalaš stivreorgana, Finnmárkku guolastanhálddašeami, gos Finnmárkku filkkadiggi ja Sámediggi goabbáge oažžuba golbma áirasa. ¶
Lávdegoddi dadjá ahte lea dehálaš ahte stivrras lea govda guolástusčehppodat. Gáibádus lea ahte guokte guđa stivralahtus galgaba ovddastit vuotna- ja riddoguolásteaddjiid filkkas. Stivramiellahtut galget ásssat Finnmárkkus. ¶
Finnmárkku hálddašeami stivra galgá mearridit fanasturrodagaid ja makkár bivdoávdnasiid sáhttet geavahit njealji nautalaš miilla rájá siskkobealde, maid lávdegoddi gohčoda Finnmárkoávádahkan. ¶
Lávdegotti jođiheaddji lea ilus go buot lávdegotti árvalusat leat ovttajienalaččat. ¶
Maŋŋá go olbmot girdis oidne suova sáddii girddii olggos heahtesignála ja buot heahteguovddážat manne Bådådjo girdihápmanii. Girdis ledje oktiibuot 13 olbmo, ii oktage sis roasmmuhuvvon dáhpáhusas. ¶